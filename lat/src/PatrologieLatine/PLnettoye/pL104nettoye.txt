
PATROLOGIAE TOMUS CIu.

S. AGOBARDUS / EGINHARDUS ABBAS / CLAUDIUS TAURINENSIS / LUDOuICUS PRIMUS COGNOMENTO PIUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIDUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CIu.


S. AGOBARDUS,



EGINHARDUS ABBAS,



CLAUDIUS TAURINENSIS,



LUDOuICUS PRIMUS COGNOMENTO PIUS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume title page
SAECULUM IX.

S. AGOBARDI LUGDUNENSIS EPISCOPI,



EGINHARDI ABBATIS



OPERA OMNIA

IUXTA EDITIONES GALLANDI, BALUZII, BOUQUETI, PERTZII, ETC., NOuISSIMAE AD PRELUM REuOCATA. ACCEDUNT

CLAUDII TAURINENSIS



OPUSCULA QUAE SUPERSUNT,

AD COLLECTIONES ANTONII, TROMBELLI, MAII, MABILLONII, RICH. SIMONIS, LABBEI, RECOGNITA. TOMUM CLAUDUNT

LUDOuICI I COGNOMENTO PII

NEC NON

FILIORUM EIUS



SCRIPTA,



DIPLOMATA SCILICET ECCLESIASTICA ET EPISTOLAE,

EX uARIIS COLLECTIONIBUS HAUSTA, DIGESTA SECUNDUM ORDINEM CHRONOLOGICUM, ET NUNC PRIMUM IN UNUM COADUNATA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE 1851


ELENCHUS AUCTORUM ET OPERUM QUI IN HOC TOMO CIu CONTINENTUR.


S. AGOBARDUS EPISCOPUS LUGDUNENSIS.
Liber aduersus Felicem Urgellensem.---Liber de Insolentia Iudeorum.---Sancti Agobardi, Bernardi et Eaof, episcoporum, epistola de Iudaicis Superstitionibus.---Consultatio de baptismo Iudaicorum mancipiorum.---Epistola De cauenda societate Iudaica.---Liber aduersus legem Gundobadi.---Liber de Priuilegio et Iure sacerdotii.---Liber de Grandine et Tonitruis.---Liber aduersus Fredegisum.---Epistola ad proceres palatii contra preceptum impium de baptismo Iudaicorum mancipiorum.---Epistola ad Bartholomeum episcopum de quorumdam illusione signorum.---Epistola ad Matfredum procerem palatii, deploratoria de iniustiis.---Epistola ad clericos et monachos Lugdunenses de modo regiminis ecclesiastici.---Liber de imaginibus sanctorum.---Liber de Dispensatione ecclesiasticarum rerum.---Liber de diuinis Sententiis.---Sermo exhortatorius ad plebem.---Flebilis epistola de diuisione imperii Francorum inter filios imperatoris.---Liber de Comparatione regiminis ecclesiastici et politici.---Liber apologeticus pro filiis Ludouici Pii imp. aduersus patrem.---Chartula ad Lotharium Aug.---Epistola ad Ebbonem episcopum Rhemensem, de spe et timore.---Liber de diuina Psalmodia.---Liber de Correctione Antiphonarii.---Liber aduersus Amalarium.---Carmina. 	Col. 29-351



EGINHARDUS ABBAS.
uita et conuersatio gloriosissimi imp. Caroli regis Magni.---Annales Laurissenses et Eginhardi.---Epistole.---Historia translationis BB. Marcellini et Petri.---Charte.---Appendix. 	351-609



CLAUDIUS TAURINENSIS EPISCOPUS.
Prefatio in libros Informationum littere et spiritus; liber primus Informationum.---XXX Questiones super libros Regum.---Prefatio in Catenam super S. Mattheum.---Prefatio in commentarios suos ad Epistolas B. Pauli apostoli.---Prefatio Expositionis in Epist. ad Ephesios.---Enarratio in Epist. ad Galatas.---Expositio Epist. ad Philemonem.---Breuis Chronica.---Excerpta quedam ex Commentariis in Epistolas B. Pauli apostoli; Elogium S. Augustini. 	609-927



LUDOuICUS I COGNOMENTO PIUS.
Diplomata ecclesiastica.---Epistole. 	979-1331
Index in sanctum Agobardum. 	1331-1345
Ordo rerum. 	1345-1352





Main uolume text





ANNO DOMINI DCCCXL.
S. AGOBARDUS, EPISCOPUS LUGDUNENSIS.





NOTITIA HISTORICA IN SANCTUM AGOBARDUM.
[Galland. Biblioth. uet. Patrum.]


Satis multa de Agobardo scriptores ad nos. Fuit ille natione Gallus, et ortus est anno 779, ut a Mabillonio docemur  . Mox Hispaniam petiit, unde digressus anno 783, in Narbonensem Galliam delatus est. Anno 813 cum Leidradus sese in monasterium Suessionense contulisset, sedi Lugdunensi administrande prefectus est, quam anno insequenti 814 tanquam propriam Leidrado uita functo obtinuit ad annum usque 840 uel 841, quo uIII Idus Iunias  apud Sanctonas uitam cum morte commutauit. Anno 818 edito ad imperatorem Ludouicum libro, Felicis Urgellitani errores confutauit. In Iudeorum petulantiam acrius deseuiit, datis etiam ex Lugdunensi synodo an. 829 litteris supplicibus ad ipsum imperatorem.

Lothario et Pippino filiis aduersus Ludouicum patrem aperte arma mouentibus  , ab anno 833 ac deinceps uaria fortuna usus est. »Agobardus enim a fide principis auulsus, accendit consilio iuuenilem Lotharii animum. Conuocatur concilium, ubi de eripiendo  patri diademate audacissime quisque contendit  .« Anno 834 excluso a Galliis Lothario a Ludouico patre, Agobardus sese illi erroris comitem iunxit. Neque facti apologia omnibus rhetorice pigmentis ornata, neque probitas uiri cetera uirtutibus clari efficere potuerunt quin deponeretur  in conuentu ad Theonis uillam anno 835, cui tamen nullus alius suffectus est. Anno 837, relicto Lothario, in Galliam reuersus Ludouico iterum reconciliatus est, quem anno 840 uel 841, ad Rhenum prosecutus, apud Sanctonas diem obiit supremam.

Nemo est qui scientiam ac doctrinam Agobardi non commendet, Massonus, Fabricius, Baluzius, Caueus, alii. Illius opera forte fortuna inuenit Massonus apud quemdam Lugdunensem bibliopegum, mox dilaceranda, nisi uir eruditus e manibus eius arripuisset, que postea uulgauit Parisiis anno 1605. Hunc subinde imitatus Stephanus Baluzius anno 1666, nouam eorumdem Operum editionem notis  adornatam diligentissime procurauit. Nos Baluzianam editionem iterum excudendam decreuimus.

Scripta Agobardi recensent Dupinius et Caueus: qui tamen iniquior est aliquanto in eum propter libellum de Picturis et Imaginibus. Cum enim ceteri omnes, Massonum puta, Baluzium, Raynaudum, Mabillonium, Cointium aliosque emuncte profecto naris homines, Agobardi dicta emolliri ac in bonum sensum accipi posse contendant, Caueus solus in alia omnia abiisse maluit. Nihil tamen uel Hercules contra duos. Nam illud satis constat: 1. Gallos per ea tempora diuisos in hac parte fuisse diuersis studiis  . 2. Canonem secundum conc. Francofurt. an. 794, in quo Patres illi uidentur Nicenam synodum secundam damnasse, nuspiam reperiri nisi in cod. S. Remigii, in quo et intrusus uideatur aliena manu  . 3. ueritos maxime Francos, ne imperium quod ad illos peruenerat, ex eo quod imaginum cultum maxime tuiti et patrocinati fuerant, ut apud historicos est in confesso, ad Grecos  iterum relaberetur, si apud illos cultus earum restitueretur. Non igitur Francorum mens erat Iconoduliam impugnare sensu a catholicis Occidentalibus intellecto; sed rem suam agebant quo modo cunque poterant, etiam traducendo cultum illarum tanquam a Greca synodo ad ueram latriam reuocatum. Erant igitur qui politica ratione Nicenum concilium admittendum non esse uellent, erant qui et religiosa, tametsi a ueritate aberrante. Quid mirum ergo si Agobardus, in religiosa animi sententia ceteroquin uehemens, ratus forta se reuera latre cultum imaginibus decretum fuisse a synodo Nicena, et ut Francorum imperii utilitati seruiret, longius aliquanto quam par erat in uerbis abrep us fuerit? Plura uidesis apud laudatum Berardum. Nihil ergo mirum si Agobardus sancti nomine censeatur in ueterum Martyrologiis, cum et reuera pius esset admodum, nec contra uerum imaginum cultum sentiret, in principem uero humanitus peccauerit.





BALUZII PRAEFATIO EDITIONI SUAE OPERUM SANCTI AGOBARDI PRAEFIXA.


Proximo anno, cum Lupi abbatis Ferrariensis opera ederentur, conquestus sum aliquantulum de indiligentia incuriaque Papirii Massoni in edendis  ueterum scriptorum lucubrationibus. Nunc uero in principio huius prefationis lubet deplorare meam sortem, quod iterum de uiro clarissimo conqueri  cogor, et id quidem acrius ac uehementius quam factum est in Prefatione ad Lupum. Nam si quis unquam scriptor habitus est indiligenter, id profecto contigit Agobardo; cum certum sit nullam ferme lineam esse in editione Massoni, qui primus illum edidit, que non aliquid diuersum habeat a ueteri codice quo Massonus utebatur; adeo ut Lupus, alioqui conspurcatissimus, emendatissimus fuisse uideatur in comparatione Agobardi. Itaque cum magna uiri fama sit, plurimumque se ille debere quotidie profiteantur homines eruditi; plenum alee opus ac plane periculosum mihi suscepisse uideor, qui negligentiam eius incuriamque prodere destinauerim. Sed tamen illa spes me solatur, quod tu ac tui similes, lector erudite, dabatis lubenter ueniam huic mee audacie, huncque laborem meum equi bonique consulatis, cum intellexeritis necessariam prorsus fuisse hanc curam meam; id quod facile tibi persuadebis, lector, postquam ex collatione huius nostre editionis cum Massoniana agnoueris quam deformatus  antea decoloratusque fuerit Agobardus, innumerisque propemodum locis uideris emendatum.

Damus igitur tibi nouam Agobardi editionem, emendatam ad fidem codicis quo Massonus est usus, quem nobis ex bibliotheca Regia subministrauit uir illustrissimus Nicolaus Colbertus episcopus Lucionensis. Ac ne quis dubitet quin is sit siremps Massoni liber, hec in fronte codicis scripta sunt manu illustr. uiri Iac. Augusti Thuani: Ex libris Papirii Massoni. Tum manu Ioannis Baptiste Massoni, qui librum illum bibliothece Regie dono dedit, ista totidem litteris adiecta sunt: Hec Agobardi opera ms. a Papirio Massono in lucem edita, ad maiorem illius editionis fidem bibliothece Regie dodo dedi ego Ioan. Bapt. Massonus, regis eleemosynarius, Papirii frater, XuI Iulii, anno salutis millesimo sexcentesimo decimo octauo. LE MASSON. Quod ideo uisum est adnotare, ut omnibus constet hanc nostram editionem esse procuratam ad fidem eiusdemmet codicis  quo Massonus utebatur. Magnam porro gratiam debemus omnes Massono, ob seruatum Agobardum. Nam cum is, ut ipse scribit in epistola ad Ecclesiam Lugdunensem, Lugduni in uico Mercium libros quereret, et apud compactorem librorum uersaretur eius rei causa, compactorque ille Agobardi codicem in membranis perscriptum ueteribus notis dilaniare paratus esset, cultrumque ad eam carnificinam manu teneret, uitam illi redemit Massonus, numerato uidelicet pretio libri.

Preterea admonendus es, lector, non adeo scrupulosum fuisse me in hac editione, ut non interdum auctorem hunc nostrum emendauerim ex ingenio, ubi occasio tulit, id est, ubi turbata uidebatur Agobardi sententia in ueteri codice, emendatioque facilis et obuia erat. Quos errores cum librarii esse uiderem, non uero Agobardi, optimum factu putaui si tollerem: nec puto quemquam, cui mens sana sit, egre laturum. Quanquam si emendatio quepiam sic tentata  uideretur alicuius momenti, non dissimulaui emendationem esse meam, ne quem hic deciperet uetusti codicis auctoritas. Precipue uero hanc regulam constanter ac summa fide seruaui in libris editis in causa discidii inter Ludouicum Pium imperatorem filiosque eius, quos libros emendaui ad fidem codicis manuscripti; aut si quid ex recepta lectione mutaui proprio marte, non tacui inter notas. Res enim uidebatur esse magni momenti.

Exhibet autem hec editio, preter uulgatas iam olim Agobardi lucubrationes, librum eius aduersus  quatuor libros Amalarii de diuinis Officiis, hactenus ineditum: qui quonam modo ad me peruenerit, paucis expediam. Forte uir clarissimus Antonius uion Herouallius, ut est prono erga hec studia animo, mecum communicauit schedam quamdam in qua continebatur elenchus nonnullarum lucubrationum quorumdam ueterum scriptorum, que nondum edite fuerant, et exstare dicebantur penes clarissimum uirum Petrum Franciscum Chiffletium presbyterum e societate Iesu, qui nunc Diuione commoratur. Et erat scriptus elenchus manu Chiffletii. Tum ego plurimum confidens de humanitate uiri, epistolam ad eum scripsi, eumque rogaui ut exemplum Agobardice illius lucubrationis ad me mitteret, ut cum ceteris clarissimi scriptoris Operibus edi posset. Fecit lubens, ac statim misit. Interim ea de re scripsi ad clarissimum uirum, quo ego amico gloriabar, Franciscum Solleiselum Clapierium patricium Lugdunensem, qui nuper e uita excessit apud Lugdunum. Is ergo cum intellexisset ueterem codicem unde  Chiffletius hunc librum descripserat, exstare in bibliotheca Petri Marnesii senatoris Gratianopolitani canonicique uiennensis, uiri clarissimi ac nobilissimi, ac diuini humanique iuris, ut scribebat Clapierius, callentissimi, eum ad se deferri curauit Lugdunum, et hinc Lutetiam ad me statim pro sua erga me amicitia transmisit, ut mox dicam.

Enimuero putabam hanc editionem posse incipi statim post Pascha, ac perfici demum mense Iunio. Sed spes habendi codicis Marnesiani, quam certam faciebat Clapierius, moram huic negotio attulit. Accessit huic incommodo malum multo grauius, ingens oculorum morbus, adeoque grauis, ut etiam timendum mihi fuerit ne oculos perderem, aut saltem alterutrum amitterem. Sed Dei prouidentia factum est ut huic quoque malo finis optatus daretur. Itaque postquam ex hac egritudine emersi, neque enim audeo dicere conualuisse me, delatus est ad me liber Marnesii, is ipse nimirum quem Chiffletius uiderat.  Nam in eo scriptum erat librum fuisse ex bibliotheca monasterii Boneuallensis in diecesi uiennensi. Prima ergo mihi cura fuit ut librum Agobardi aduersus Amalarium conferrem cum apographo Chiffletii; tum, ut librum de priuilegio et iure sacerdotii, qui in eo quoque codice scriptus erat, cum editione Massoni similiter conferrem. Contuli etiam, ut hoc quoque obiter moneam, epistolas Auiti episcopi uiennensis cum editione Sirmondi, meliori fortean luce aliquando donandas. Et non ita multo post remissus est liber ad Clapierium, domino suo bona fide reddendus.

Addidi autem huic editioni, ne quid hic deesse conqueri posses, lector, epistolam Papirii Massoni ad Ecclesiam Lugdunensem, itemque prefationem eius ad Agobardum, et synopsim Operum Agobardi. uerum illud te monere uelim, permulta esse in his Massoni lucubrationibus, que neque conueniunt moribus seculi Agobardici, neque congruunt historie  illorum temporum. Sed hec ad uiuum excutere noluimus. Si quid tamen illic repereris quod notis nostris contrarium sit, existimare omnino debes id totum esse contrarium ueritati.

Hec sunt, lector, de quibus te monendum esse putaui. uides autem dare me sedulo operam ne fallam exspectationem tuam. Nam qui proximo anno promiseram nouas editiones nonnullorum ueterum scriptorum, et in his Agobardi, fidem meam, quam tibi obstrictam sciebam, uel hac editione liberare uolui.





ELOGIA DE AGOBARDO.


Ex epistola Ludouici et Lotharii AA. prefixa concilio Paris. anni 829.

Tertio uero apud Lugdunum; ubi AGOBARDUS, Bernardus, Andreas, Benedictus, Agericus, cum suffraganeis suis, similiter conueniant.


Ex precepto Ludouici et Lotharii impp. pro monasterio Besuensi, quod editum est a clariss. uiro domno Luca Dacherio in tomo I Spicilegii, pag. 507.

Sed et constitutionis chartulam, quam ipse  una per consensum metropolitani sui AGOBARDI archiepiscopi et suffraganeorum suorum, necnon et cleri sibi subiecti, et quorumdam laicorum nobilium confirmauerat, nobis ostendit, etc . . . . Actum anno ab incarnatione Domini octingentesimo trigesimo, indictione 8, epacta 15.


Ex charta Alberici episcopi Lingonensis pro eodem monasterio, edita ab eodem Dacherio, pag. 509.


Ideoque per consilium archiepiscopi nostri AGOBARDI, et consentientibus cepiscopis nostris, necnon et piissimis nostris principibus, seu omni clero, necnon et omnibus fidelibus Ecclesie nostre, addidimus de episcopatu nostro uillas his nominibus, etc . . . . Infra: Actum Lingonis ciuitate publica. In Christi nomine AGOBARDUS Lugdunensis Ecclesie archiepiscopus subscripsi.


Ex precepto Ludouici Pii imperatoris pro monasterio Anianensi, quod ab eodem Dacherio editum est in notis ad Guibertum abbatem B. Marie de Nouigento, pag. 623.

Proxime accidit AGOBARDUM archiepiscopum ad nostram deuenisse presentiam, indicans nobis quomodo eo presente et Nibridio archiepiscopo, sine mora omnes pari consensu Tructesindum super uos elegissetis abbatem.


uetus auctor uite Ludouici Pii imperatoris, ad annum  835.

Transegit ergo imperator maximam partem hiberni temporis Aquisgrani, indeque profectus est ad Theodonis uillam ante Natalem Domini; ubi etiam populus, cui preceptum fuerat, aduenit. Ubi consistens, contra quosdam episcopos de sui deiectione conquerebatur. Sed cum quidam in Italiam confugissent, quidam uocati obedire noluissent, solus Ebo eorum qui impetebantur adfuit. Qui cum rationis reddende causa super talibus urgeretur, causabatur se solum relictis omnibus, in quorum presentia hec facta fuerant, urgeri. At uero ceteri episcopi, cum obtenderent necessitatem presentie, excusarent autem uoluntatem innocentie, idem Ebo tandem moleste ferens talibus extediari, consilio petito aliquorum episcoporum, ipse in se quamdam confessionem predicauit; confirmauitque se et indignum sacerdotio; et irreuocabiliter eo abstinere iudicauit, quod et episcopis et per eos imperatori contradidit.  Quo facto, AGOBARDUS Lugdunensis archiepiscopus, qui euocatus ad satisfactionem uenire distulit, cum ter esset euocatus, ab Ecclesie presulatu semotus est, ceteris, ut diximus, in Italiam fugientibus.


Idem auctor ad annum 836.

Proximum huic placito conuentum imperator in pago Lugdunensi habuit tempore estiuo, in loco qui uocatur Stramiacus, cum Pippino et Ludouico filiis. Nam quod Lotharius non adfuit, inualentia egritudinis supradicte obfuit. In quo causam Ecclesiarum Lugdunensis atque uiennensis uacantium uentilari fecit; eo quod episcopi dudum illarum, AGOBARDUS quidem iussus ad rationem non uenerit reddendam,  Bernardus autem uiennensis adfuerit quidem, sed rursus fugam inierit. Sed hec quidem res imperfecta remansit, propter absentiam, ut predictum est, episcoporum.


Walfridi Strabi uersus ad Agobardum episcopum Lugdunensem.


Dum uix ter senos habuissem temporis annos,
   Ad uos nomen iit, o Pater alme, meum.
Peruenisse scio, quando rescripta recepi,
   Que magni nobis instar amoris erant.
Si meministis enim quia nam meminisse potestis,
   Gaudeo, et ut memores sitis ubique rogo.
Ipse amor ardet adhuc animis, uiget ipsa uoluntas
   uisendi temet, atque tuo ore frui.
Aethiopum si regna calens [F. colens], si rura Sabea
   Liquit regina, ut Salomona petat;
Cur nos non potius, quibus altera regna parantur,
   In solo auctoris semper amore sumus? 
Nam, fateor, si certa mihi nunc optio detur
   Ut capiam mundi dona uel ingenii;
Otia liberius uerum secura sciendi
   Aurea quam secla, sed peritura, sequar.
At de flore nouo, qui uos penes ortus odorem
   Prodit ubique sui, hec loca rumor alit.
Flora uenit quondam, dum singula queque deorum
   Sunt affata iugis prata thymumque gerens.
Huic Floro melius sententia Christicolarum
   Attribuit quidquid dogmate et ore uiret.
Nam hic Florus florem sequitur de germine Iesse,
   Et tradit quod amans attulit ille homini.
Que tam segnis erit, donis ingrata supernis,
   Que se hoc non sponte nectare pascat apes?
Floreat haud flaccens hic flos, et florea flagrans
   Spiramenta ferat semper ubique Deo,
Donec in astriferas porrecta cacumina sedes
   Erigat, et fructum iam sine fine habeat.
Cedant ambrosie, rosa, lilia, spica, crocusque, 
   Suauia cuncta simul. Huius amor placeat.
Hoc fruar, hoc utar, fouear, delecter, abundem;
   Auditu et uisu huius alar, docear.
Det quandoque Deus nos mutua dona uicissim
   Impertiri. Aliquid pars utriusque metet.
Munere diuino precor o sine fine ualete,
   Mittentes uestre dulcia scripta uicis.


Ado uiennensis in Chronico, ad an. 810.

Bernardus uiennensis episcopus erat, et Leidradus Lugdunensis, qui initio imperii Ludouici imperatoris Suessionis monasterii locum petiit; et in loco eius AGOBARDUS eiusdem Ecclesie cepiscopus, consentiente imperatore et uniuersa Galiorum episcoporum synodo, episcopus substitutus est. Quod quidam defendere uolentes, dixerunt eumdem uenerabilem Agobardum a tribus episcopis in sede Lugdunensi, iubente Laidrado, fuisse ordinatum. Sed canonica auctoritas est in una ciuitate duos episcopos  non esse, nec uiuente episcopo successorem sibi debere eligere; ac idcirco ulla quacunque causa regule Ecclesie preteriri in tanto ordine fixe non debent.


Idem auctor ad an. 815.

Bernardus adhuc et AGOBARDUS uiennensem Ecclesiam regebant. Qui ambo apud imperatorem delati, desertis Ecclesiis in Italiam ad alium imperatoris Lotharium se contulerunt; et postmodum, piis imperatoribus agentibus, Agobardus Lugdunensem, Bernardus uiennensem sedem recipit. Post pauculos annos Agobardus apud Sanctonas in expeditione regia positus defungitur.


Flodoardus, lib. II Hist. Rhem., cap. 20.

Anno Incarnationis Dominice octingentesi no tricesimo quario Lotharius territus conuentu fratrum suorum ac plurimorum fidelium patris imperatoris, fuga lapsus. patrem suum adhuc ab ingressu ecclesie sequestratum dimisit. Cum quo inter alios etiam quidam episcopi, fautores ipsius in aduersitate patris sui, redetis contra sacras regulas sedibus suis, perrexerunt, Iesse uidelicet Ambianensis, et Hereholdus Antissiodorensis, AGOBARDUS Lugdunensis, et Bartholomeus Narbonensis episcopus.


Ex Chronico Hugonis Flauiniacensis.

Leidradus uero in initio imperii Ludouici imperatoris Suessionense monasterium petiit; et in loco eius AGOBARDUS substituitur eiusdem Ecclesie chorepiscopus, consentiente imperatore et omni Gallicanorum episcoporum synodo. Quod quidam defendere uolentes, dixerunt eum a tribus episcopis in sede Lugdunensi iubente Leidrado fuisse ordinatum. Hic  igitur Agobardus et Bernardus uiennensis apud Ludouicum  accusati, desertis Ecclesiis in Italiam ad Lotharium se contulerunt. Sed agentibus piis imperatoribus uterque sedem suam recepit. Et post paucos annos Agobardus apud Sanctonas in expeditione regia defungitur.


Ex eodem Chronico, ad annum 841.

Eodem anno AGOBARDUS Lugdunensis episcopus obiit.


Ex Chronico S. Benigni Dirionensis, edito a R. P. Phil. Labbeo, ad an. 840.

Hoc anno, sancte memorie AGOBARDUS Lugdunensis episcopus obiit uIII Idus Iunii.


Ex Martyrologio Ecclesie Lugdunensis.

uIII Idus iunias. Lugduni, AGOBARDI episcopi et confessoris, uulgo S. Agobo.


Ex Martyrologio ms. monasterii sancti Claudii.

uIII Idus Iunii. Depositio beati AGOBARDI Lugdunensis  episcopi.





PAPIRII MASSONI PRAEFATIO AD AGOBARDUM, EDITA ANNO MDCu.

Sancte et illustri Lucdunensi Ecclesie Papirius Massonus iurisconsultus salutem.

Sub Antonino uero Cesare, Gallie urbes facile principes, et que preter ceteras prestare dicebantur, erant Lucdunum et uienna, ad confluentes Rhodani et Araris notissimorum fluminum site; ubi Claudium Cesarem Suetonius, et ante eum Seneca, natum predicant. Et Lucduni quidem nundine celebrabantur, que propter frequentiam hominum ex omnibus eo gentibus commeantium, magne ubique  fame, laudari predicarique consueuerant. Eusebius Cesariensis libro quinto ecclesiastice Historie superiora commemorat: simul ait Photinum beatissimum uirum, illius urbis episcopum, anno etatis nonagesimo et amplius, pro Christo multa passum, in carcere in quem a militibus coniectus esset, excessisse e uita. Nec multo post Deus illi preclarum successorem dedit Ireneum, uite sanctitate et scientia admirandum, ut Opera eius ostendunt, idque idem scriptor multa de eo et illustria referens narrat. Post quem magni nominis fuit uerissimus, is qui Sardicensi synodo interfuit solus ex episcopis Galliarum, et inter ceteros ei subscripsit. Iam uenio ad Eucherium, cuius monimenta adhuc supersunt, celebrem Ioanni Cassiano, qui Leonis Magni Romane Ecclesie pontificis temporibus uixit. Is enim duobus locis de eo honorificentissime loquitur, ut et Hilarius Arelatensis in uita Honorati decessoris sui, et multo post Florus Lucdunensis, uir egregie doctus, cuius epistola et  Agobardi exstat ad Bartholomeum Narbonensem episcopum. Sequitur uiuentiolus, prestantissimus sanctissimusque uir. Hic Lucdunensis episcopus, cuius doctrine fuerit non solum ipsa, sed et aliorum de eo scripta testantur, inquit Agobardus: que cum perierint, aut adhuc alicubi lateant, de successoribus eius mihi dicendum est. Itaque Agobardus, patria Gallus, Leidradi Norici doctique uiri successor fuit in episcopatu Lucdunensi, temporibus Ludouici Pii Cesaris regisque Francorum, eiusque exauctorationi apud Suessiones Belgice secunde populos in monasterio sancti Medardi prefuit anno, ut ipse scribit, octingentesimo tricesimo tertio. De qua et Theganes cepiscopus Treuirorum eadem etate scripsit. Et curiosi lectores utramque conferre poterunt. De Childeberto autem rege, de Pipino, agit Agobardus, de Carolo Magno, ut qui in eius funere epigramma scripserit, de uxoribus Ludouici, Ermingarde, et Iuditha pulcherrima illius temporis femina, etsi eas nominatim non attingit; de filiis eiusdem Cesaris Lothario, Ludouico, et Carolo puero; de regibus Burgundionum Gondebado, et Sigismundo, illiusque iniquissimam legem in perniciem mortalium excogitatam rationibus et argumentis firmissimis testimoniisque ueterum plane conuellit. Exstant Burgundionum leges, unde illam funestissimam possis eruere. uixit uero sub Gregorio quarto Romano pontince, cuius partes et Lotharii Cesaris designati nimium fortasse aut acrius quam uel oportuit, uel debuit,  tuetur, presertim aduersus patrem benignissimum regem, et quo nemo unquam melior aut iustior fuit. Ceterum qui partes eius aduersus parentem secuti erant, in gratiam tandem restituti sunt, et inter ceteros Agobardus; eoque usus est in magnis regni negotiis, quibus ille occupatus in Santonibus iuxta Oceanum decessit. Iudicio quidem magno preditus, et diuina scientia instructissimus grauiter et acerri me scripsit, ut opera eius fidem faciunt; relicta, propter sanctimonium et eruditionem, immortali nominis sui gloria, presertim apud Ecclesie filios et alumnos suos, quorum mores et disciplinam pene iacentem atque intermortuam excitauit. Contra Felice Urgellitanum episcopum scripsit, ut et Paulinus Aquileiensis, et alter incerti nominis, sed uir doctissimus, qui septem contra eumdem libros conscripsit, quos manu scriptos nuper legi et admiratus sum. Episcopis preterea Bernardo uiennensi, Nibridio Narbonensi, et successori eius Bartholomeo, de quo  supra diximus, Ebboni quoque Rhemorum epistolam scripsit magnificentissimum et desiderantissimum Dominum Patrem et filium appellans, et Eaori, cuius sedem propter penuriam auctorum nondum scire potui, Hiduino quoque sacri palatii antistiti, et Wale abbatibus sanctissimis et beatissimis uiris, et Adalardo atque Helis cari reuerendissimis scribit, abbates illos uocans, quorum ille in agro Parisiorum insigni monasterio Dionysii prefuit, et qualis quantusque esset editione librorum notum fieri etiam curauit. Iudaice genti sibi omnino moleste infesteque scripsit, perstringens eos, multasque inauditas eorum fictiones aduersus Christum Iesum egregie refellit. Matfredo prestantissimo atque illustrissimo uiro etiam rescribit; Gerricum, et Fredericum, atque Eurardum perstringens et accusans, quod illi se ostendissent Christianis formidabiles, Iudeis autem mites. Et Matfredi quidem tempus mortis traditur in uita Ludouici. Synodos aliquot in Gallia habitus refert,  et queritur duobus locis de Romanis clericis et aliis quibusdam, qui canones Gallicanos ut inutiles et superfluos afferebant, legatisque Romane sedis absentibus et iniussu Cesaris conuocatas easdem synodos iactabant. Grecorum errores de imaginibus et picturis manifestissime detegens, negat eas adorari debere: quam sententiam omnes catholici probamus, Gregoriique Magni testimonium de illis sequimur. Diuisionem quoque imperii a Ludouico factam perscribit; que apud Walafridum Strabum, etsi non eisdem uerbis, exponitur. De tonitru et tempestatibus, falsaque insanientis populi opinione agit, ut ante eum Maximus Taurinensis in sermone et homilia fecerat, Theodosii Iunioris temporibus. In disputando autem utitur diuinorum librorum testimoniis, ex ueteri sacrorum translatione, interdum et Hieronymi, quod idcirco, monere uoluimus, ne quis intempestiue turbetur, neue existimet aliquid a me uel additum uel mutatum; quod nefas semper existimaui, bonam fidem auctoribus deberi equissimum putans. Testimonia  Patrum ubi opus est adducit atque exhibet, diui Cypriani, Hilarii, Hieronymi. Ambrosii, ut ipse ait, doctrina et sanctitate precipui, Augustini, Leonis, Symmachi, uigilii, Pelagii secundi, Gregorii Magni, et Gregorii secundi, Alchimi Auiti uiennensis episcopi,  quem doctorem orthodoxum et facundum dicit fuisse; postremo Bede, hunc gentis Anglorum hominem suo tempore non mediocriter doctum predicat. Ex Grecis, Athanasii, Cyrilli, Theodoreti, Proculi, Ioannis Chrysostomi, Eusebii Cesariensis, atque aliorum. Clementem Romanum pontificem et Siluestrum, quos citat, preterire nolumus, etsi adhibita huiusmodi prefatione, licet iidem libri iudicentur apocryphi, pleraque tamen ex his testimonia inueniuntur a doctoribus usurpata. Ex profanis autem scriptoribus nullius testimonio utitur, preterquam Prisciani grammatici. Habeto ergo, sancta et illustris Lucdunensis Ecclesia , mihi gratiam, et ciuica corona obseruatum ciuem me donato. Nam cum apud uos in uico Mercium libros quererem, unaque mecum esset Stephanus uerdierus, nunc mortuus et apud compactorem librorum uersaremur eius rei causa, illeque Agobardi codicem in membranis perscriptum ueteribus notis dilaniare paratus esset, cultrumque  ad eam carnificinam manu teneret, uitam illi redemimus, quod felix faustumque fuit.

Bene uale. Lutetie Parisiorum, Kal. Ianuariis 1605.





PAPIRII MASSONI DE uITA AGOBARDI EIUSQUE DOCTRINA BREuISSIMAE SYNOPSEIS.

Obscura fuit istius episcopi multis seculis uita; obscura, inquam, non ingenii et acuminis penuria, neque muneris ignobilitate, sed temporum nebulis. Habet Amandus suos testes; habent Engilbertus,  Ionas, Walafridus ceterique contemporanei sua lumina; hic uero pauca, imo fere nulla, nisi ea que uel necessitas historie interserit, uel ipsius uolumina furtim et quasi perperam retegunt. Habemus tamen ex Adone primis incrementis initiatum fuisse presbyterio; et propter ipsius uite et doctrine integritatem ad chorepiscopatus dignitatem euectum; mox Ledrado in Suessonicum monasterium concedente, ad fastigia primatie Lugdunee sublatum, consentiente imperatore, et uniuersa Gallorum episcoporum synodo, ubi in ueste et sarcina tante sublimitatis multos annos sine crimine transegit, perpetuis schole et lingue certaminibus aggressus Iudeas synagogas. Sed labes unica fulgentem multa gloria senectam obscurauit. [a 1Kb] Cum enim Clotarius  odio et furiis nouerce, nomine Iudith, filie Welphi comitis, a clauo imperii uniuersi remoueretur, machinatur clam et aperte contra patrem, animosque utriusque gentis, laice et ecclesiastice, in excidium sceptri paterni abripit: inter quos Agobardus a fide principis auulsus, accendit consilio iuuenilem Clotarii animum. Conuocatur concilium: ubi de eripiendo patri diademate audacissime quisque contendit. Hac specie inuadit Cesarem, et erepta corona, eumdem in monasticam solitudinem coniicit. Galli furiunt, nec patiuntur tantam fieri patri iniuriam; mouent arma, restituunt imperatorem; uocant filios, Pippinum et Bernardum, quorum ope Clotarius ad orandam et exorandam ueniam cogitur. Auctores consilii queruntur puniendi. Ecclesiastici eius turbe fomites deprehenduntur; aufugiunt in Italiam. »Ebonem ad Saxonios compulit imperator. Agobertum  Lugdunensem nichilo secius curia pontificum mouet: deponitur; ceteros quoque in Italiam elapsos per omnium sacerdotum religiones deuouet. Post hec primo solis die Quadragesime uelut nondum ab iniusta sacrificulorum exsecratione solutus, rursus a septem Archimystis solemni ritu bene precantibus, lectis de libro supplicamentis faustis bonisque omnibus, cum maxima omnium qui aderant letitia, populo acclamante, feliciter expiatur. Quasi uero in potestate hominis sit, in arcaque siue uitro, sicuti genius ater magico susurro clausa teneatur eterna illa maiestas, ut nutu nostro uel claudat uel aperiat celos [b 1Kb] .«

Turbe eiusmodi et uite pacate discrimina auertunt animum a scribendo, ut deinceps lumini Euangelii,  ecclesie reparande, muneri obeundo intentus sit. Quo anno natus, nescitur. Scitur ipsum natum aurea Caroli Magni etate, illustrium et doctissimorum Apollinum alumna; floruisse etate argentea Ludouici; exstinctum uero inter ferrea filiorum Ludouici certamina, apud Sanctonas [c 1Kb] , in expeditione regia, inter que omne genus excidii imperii labentis ruinas conuellebat. Prefulsit oratorio dicendi genere, et imprimis Scripture memoria. Habuit illustres contemporaneos, philosophia et theologia claros, quorum uolumina terimus, Hincmarum archiepiscopum Rhemensem, Haimonem episcopum Halberstati, Rabanum, Walafridum Stra  bum, Claudium Taurinensem de Adoratione imaginum, Ionam Aurelianensem Halitgarium et Amalarium Heliprandum episcopum Toletanum, Engilbertum, etc., et plerosque alios, quos reticemus. Graues tractauit materias, quarum synopseis subiicimus.




Synopsis primi uoluminis aduersus dogma Felicis.

Imperio Caroli Magni et Ludouici Cesarum, e summis Pyrenei apicibus emersit quidam episcopus Origelle ab Aragonia, uir alioquin circumspectus, et subtilitatis Hispanice non indigus: qui Nestorie secte iam diu fulgore Euangelii exstincte semina ab inferis excitauit. Obiurgatur primo et conuincitur ab Heliprando Toletano episcopo. Inde ad Ratisbone compescenda eius insolentia concilium trahitur  ab imperatore. Tertio Romam; ubi prostratus ad limina D. Petri, heresim agnoscit coram Adriano pontifice. Postremo cum iterum sua figmenta chartis exarasset, conuenitur ab Agobardo, uincitur, profitetur errorem. Post eius obitum, fundamenta dogmatis diruit, Patrum et Scripture auctoritate. Hec sunt Felicis fundamenta.

I. Est e Nestorio: Due in Christo separate persone, que duplicem filium siue Christum constituunt; alterum in carne, alterum in uerba. Istum non fuisse crucifixum, sed esse Filium Dei, natura, ueritate, proprietate, genere, natiuitate, substantia; illum, nempe incarnatum, fuisse passum, et esse Filium Dei gratia, electione, uoluntate, placito, predestinatione, assumptione, adoptione.


II. Ut filium Dei naturalem, esse omnia essentialiter, eternitatem, sapientiam, etc. Ut hominem, omnia que illi insunt, esse accidentia, puerum, prophetam, etc., que sunt accidentia illi secundum dispensationem carnis, non propria secundum potestatem diuinitatis: in humanitate esse solum sacerdotem, in diuinitate uiuificatorem.

III. Unde sequitur uirginem esse alio modo genitricem diuine, alio modo humane nature. Proprie, humanitatis; gratia uero, diuinitatis.

Iu. Et quemadmodum Christus et Ecclesia uocantur unum, nec sunt una persona, unumque suppositum; sic quamuis dicatur uerbum carnem factum esse, et esse unum, non sunt tamen unica hypostasis.


Et he sunt fede uoces quibus Hispanus ille tenebrio Christi lumina ausus obuoluere; quas noster Gallus egregiis eneruat argumentis.

I. In Christo duas quidem naturas, sed in unam hypostasim unamque personam substantialiter unitas: et inde non solum humanitatem, sed totum Christum fuisse passum, diuinitatem clauis confixam suo modo impassibili, sine sensu, sine passione.

Ideoque non duos filios, sed unicum in duabus naturis, sine confusione hypostaticum, filium Dei natura, proprietate, substantia; non autem gratia, cum sit ceternus Patri. Neque predestinatione, quia Pater non est prior ipso tempore, nec natura,  sed origine. Nec adoptione, quia secus exstitisset aliquando alienus a Deo. Nec assumptione, quia assumens et assumptus sunt idem. Sed unicus naturalis Filius Dei. Et quemadmodum quilibet homo, anima et caro, est una persona; sic Christus una persona, uerbum et homo.

II. Ex tali unione fieri, ut ea que sunt carnis, fiant diuinitatis. Nam si caro est propria uerbi, cur nomina carnis non erunt propria ei. Ideoque cum carnem sumpsit, omnia carnis propria sibi fecit; ita ut secundum utramque naturam sit et uiuificator, et pontifex, etc., sicut secundum utramque anime et corporis, totus homo dicitur rationalis, dicitur puer, philosophus.

III. Et per consequens, uirginem fuisse matrem  utriusque nature, diuine etiam, sine qua caro nunquam fuit incarnata, totumque Christum incarnatum genuisse.

Iu. Quoad unionem Christi cum Ecclesia, imparem esse cum incarnatione. Nam illa cum fiat, saltem spiritu, non corpore, fide non carne, uoce non actu, amore non copulatione, ex infinito personarum numero cum aliquo capite mystico, non potest dici uera unio, unio inquam incarnationis, que fit ex duabus naturis et substantiis in unam personam.

Et hec sunt argumenta, quibus Agobardus uim et neruum dogmatis Feliciani confregit.



II uolum. De insolentia Iudeorum.


In aduersis nulla gens abiectior, in prosperis insolentior Iudeorum. Beneficio Cesaree maiestatis locus pacis et more datus ipsis in Gallia fuerat, Lugduni potissimum. Sed ubi dulcedo pacis paululum eos laxat ab incommodis fuge, struunt artes, adulantur aulicis nobilissimis, eosque pecuniis deuincunt. Et sic obliquis fraudibus indicula a clementissimo subripiunt aduersus Ecclesie Lugdunensis episcopum, qui auertebat populum ab his.

    Ne diuenderent mancipia Christiana Iudeis.
    Ne mulieres Christiane cum eis sabbatizarent.
    Ne diebus Dominicis operarentur.
    Ne Quadragesima cum eis pranderent et easdem carnes ederent.
    Ne carnes immolatas ab ipsis emerent, uinumque  eorum biberent.


Insectantur eum, singulosque Christianos ad suas synagogas blanditiis et ampullatis patriarchice dignitatis elogiis rapiunt; insolescunt, et contra morem Christianos seruos emunt. Agobardus queritur apud Cesarem, artes retegit, auctores consilii aperit, petitque medelam tante ruine; pollicitus se Scripture testimoniis eorum uitam, mores et superstitiosum uite genus depicturum.



III uol. De Iudaicis superstitionibus.

[a 1Kb] Abominande gentis Iudaice peruicaciam ritusque a ueritatis semita alienos effecisse apud Patres antiquos ut canones de cauendo contubernio, conuictu,  copulatione ipsorum componerentur, fusissime hic disserit Agobardus, imo tanto odio habuisse ut illustrissimus ille Ambrosius mortem citius optarit, quam maceriam templi Iudaici reedificare.

I. Seniores clerici, qui conuiuio Iudaico interfuerint, excommunicantor per annum. Iuniores si presumpserint, uapulanto.

II. A cena usque prima Pascha per plateas ne ambulanto. Secus, a iudicibus distringuntor.

III. Nullus Christianus Iudeo seruus esto, sed dato XII solidorum pretio liberator.

Iu. Si quis ad Iudaicum dogma seruum Christianum illexerit, plectator mancipio, et legali damnatione puniator.

u. Ne quis Iudeus sub tempus Paschatis Christianos  conuenito.

Causa istiusmodi seueritatis est ab eorum rabie, peruicacia atque corruptione doctrine, quam tot nebulis Pharisaice ille Deuteroseis obtenderunt, ut nil pene luminis apud ipsos reliquum sit.

Deum esse corporeum, audire et uidere.

Corpus hominis ad imaginem Dei factum.

Ex uanis Dei cogitationibus demones creari.

Litteras alphabeti esse sempiternas.

Legem Mosis ante mundum fuisse scriptam.

Plures esse celos, plures terras, plura inferna.

Deum habere septem tubas.

Petrum apostolum propter hebetudinem sensus Cepham, id est, Petram fuisse uocatum.

Iesum Christum Tiberii iudicio furca fuisse suspensum,  sepultum iuxta aque ductum, et ab inundatione aquarum sublatum, a Pilato per XII lunas quesitum.

Christianos idololatras uocant, quia sanctos inuocant.

Habent prepositos synagogis, qui sanguinem uirginis menstruate discernunt oculis et gustu, mundum uel immundum.

Possunt ambulare duo millia pedum in sabbato.

Unde concluditur quod si separatio ab hereticis schismaticis fuerit precepta, tanto magis a Iudeis, a concisione, a qua lux euangelica fuit omnino exstincta; more apostolorum, qui in liminibus excutiebant puluerem pedum, et diro anathemate ipsos  deuouebant.



Ad Adalardum, Walam, etc.

Ad frequentes querelas de mania turbe Iudaice Ludouicus imperator cegit cetum episcoporum, ubi causam Christiane Ecclesie egit Agobardus, sed perperam, etc., timore prepeditus. Scribit iam ad nobiles Patres, causam inopie mentis reiicit in timorem. Deinde carptim consulit istos episcopos quid agere debeat de mancipiis Iudeis qui ad Christianum baptisma amore Christi illiciuntur, utrum eos suscipere an reiicere debeat.



Epistole ad Nibridium.

Connectit superiori querelam, et commouet istum patrem omnesque episcopos, ut unanimi consensu  serpentem in dies labem Iudaice communionis exstinguant, ne eorum Ecclesia exstinguatur.



Ad imperatorem.

Quia iste tractatus est , affigendum putaui hunc titulum.



De impietate duelli contra Gundebadicam legem, que uult ensibus non iudicio causas dirimi.

[a 1Kb] Cum omnes unum simus in Christo, unitate fidei, affectus, religionis, impium est pacem unanimem prelio dirimere, et in litibus, gladiis uitam impetere, ubi equitas iudiciorum, testium oculi et integritas, possunt supplere. Adde quod lex illa non est nec Mosaica, nec euangelica, imo a fedissimo et infensissimo Christi hoste inuenta, ut non testibus, aut ueracium testimonio, sed ferro et igne lites  discutiantur. Agobardus ergo compellat benignissimum imperatorem, ut e regno tam scelestam consuetudinem abolendam curet.



uII uolum. De Iure sacerdotii.

Confabulatur cum cepiscopo Bernardo diserte admodum, e Patribus multa, sed plura e Scriptura.

I. Sacerdotium esse omnium qui fide membra sunt summi sacerdotis.

II. Et quamuis illa uox latissime pateat, tamen ut est uox ministerii, proprie pertinere ad sacerdotes designatos, cuius initium fuit in Abele, Caino, Ne, Abrahamo, ceterisque Leuitice tribus Nazareis, sine ullo discrimine bonorum et malorum.

III. Quia non respicitur in sacerdote meritum, sed uis ministerii; non persona, sed dignitas persone;  non integritas, sed officium.

Iu. Ita ut bonus laicus non possit exsequi que malus episcopus, nempe sacramenta et rem ecclesiasticam, sine pernicie anime, ut Oza.

u. Que sunt baptisma, et confectio corporis et sanguinis Christi, etc.; que cum nec bonorum meritis, nec malorum fraude possint nec meliorari, nec deteriorari, sed Spiritus uirtute perficiantur, debent ab omnibus equaliter honorari, siue a bonis, siue a malis percipiant sacerdotibus.

Quorum quatuor sunt genera. Primum, amandum, qui bene et uiuunt et docent. Secundum, tolerandum, qui bene docent, et non admodum bene uiuunt. Et isti sunt audiendi, non imitandi. Tertium, contemnendum, male uiuentium et ignorantium. Quartum,  anathematizandum, bene uel male uiuentium, sed male docentium. Et illi omnino relinquendi.



De grandine et tonitruis.

Inualuerat in uulgus tetra opinio et superstitiosa de grandine et procellis, quas magum incantamentis cieri putabant. Hoc uocabant Auram leuatitiam; quod multiplici infirmat ratione argumentisque, quibus circumuoluit eiusmodi tenebriones et ueneficos. 1. A turpissimo hominum mendacio, qui tribuunt homini quod solius Dei est. 2. A mendacii natura intrinseca, quo illi innitebantur. 3. A testimoniis Scripture. Loci Scripture motus tempestatum Deo tribuunt, non Mosi, non Samueli, etc., non Iamni Mambrique  ueneficis. Ergo falso isti attribuunt uatibus tempestatum motus. 4. Ab explicatione eiusdem Scripture. Nam licet Deus effundat procellas, siue per angelos, siue per Mosem Eliseumque, non sequitur eos a se, sed per ministerium, concitasse. 6. Ab harmonia et testimonio totius uniuersi. Omne uniuersum agnoscit auctorem et motorem Deum solum, non ergo creaturas. 7. Si boni Isrelite potuerunt euibrasse grandines super malos, mali quoque potuissent super bonos, quod Reges Chananei nunquam effecerunt. 8. Si hoc possent mali, possent infensos quosque subitis procellis obruere. 9. A natura flagellorum corporumque celestium, quorum proprium est obtemperare non homini, sed auctori nature. 10. A natura hominis, qui ignorat secreta etheris. 11. A  pendula ueneficorum fide, qui propterea nil exorant a Deo. Et alia multa conatur e corde populi delere figmenta, iamdiu consuetudine impressa, presertim illud quod circumferebatur de Grimoaldo Beneuentorum duce , ut genuinum Euangelii characterem insculpat.



Ad Fredegisum abbatem.

Fredegisus abbas ista contra Agobardum asserebat dogmata.

I. Christum uere fuisse humilem, et quatenus humilem, sese errabundum cognosse.

II. Omnem Scripturam cum omnibus interpretibus canonicam, neque eos unquam errasse in grammatica.

III. Sanctum Spiritum inspirasse prophetis et apostolis  tum conceptus internos, et extrinsecus uoces ipsas in ore formasse, ut asine Balaami.

Iu. Alicubi certo loco animas esse creatas, indeque ad corpora demigrare.

u. Aliud esse Deum, aliud ueritatem.

uI. Omnes antiquos patriarchas non fuisse Christianos; nec Christum fuisse in ueteri Testamento.

Responsiones Agobardi he sunt.

Ad I. Christum habere quidem naturam corporum nostrorum, non originem, et inde habere impeccabilitatem; ita ut licet sese humilem reddiderit, id inclinatione miserationis, non euacuatione potestatis fecerit, abolendo peccata aliena, non confitendo propria.

Ad II. Auctoritatem Scripture indubitabilem, eius  nempe que canonica est. Ex interpretibus, LXXII primum, dein Hieronymum. Aliquos explodendos de Iudeis: Aquilam, Theodotion, Symmachum, Didymum. Expositores ita legantur, ut preeant Scripture, non cum iudicandi libertate, sed cum credendi necessitate, expositores uero, non cum credendi necessitate, sed cum iudicandi libertate. Ipsos errasse in grammatica, non malitia, nec imperitia, sed ratione condescensionis.

Ad III. Exemplo Mosis et Aaron, quorum alter propheta uocem habuit impeditiorem quam Aaron qui non erat propheta: apostolorum qui promulgant  Euangelium, non in pompa eloquentie, sed in uirtute Spiritus.

Ad Iu. Quartum infirmat locis Scripture et philosophie.

Ad u. Quintum a natura Dei, que nil habet diuisum, sed totum est id quod est.

Ad uI. Christum non fuisse manifestum, sed sub Leuitica ueste a patriarchis cognitum per fidem, Scriptura, Patribus, ratione, ab unitate Ecclesie, ab ortu Adami, usque ad Christum.

Unde factum est ut quamuis essent diuersa sacramenta, tamen eadem fuerit sacramentorum substantia.

Et licet dicatur uetus et Nouum Testamentum, non id propterea quod sit nuper inuentum, sed manifestatum  omni mundo, quod delituerat sub cortice Leuitice nubis ab origine legis.



Ad Hilduinum Walam antistitem, de baptismo mancipiorum Iudaïcorum.

[a 1Kb] Iudei, tum dolis, tum pecuniis, a Cesare extorserant multa paci Ecclesie infensa; inter cetera, ut nullus Iudeorum seruus absque placito Iudei domini baptizaretur. Inde dire procelle inter utramque gentem. Agobardus rem hac epistola depingit apud nobilem aulicum, antistitem, Cesari gratissimum. Queritur de nouitate edicti. Non permittendum his argumentis. 1. Propter insolentiam Iudeorum, qui quoslibet seruos a lauacro absterrebunt. 2. Propter Dei iussum, qui uult omnes saluos, imo mancipia, quibus commune est cum omnibus nature et originis uinculum,  et quamuis corpore mundo seruiant, uult ipsos sibi obstrictos latria mentis contra omnem cogentem uiolentiam. 3. Quia Christus est omnia in omnibus, et per baptismum ab omni seruitutis iugo liberantur. 4. Locis Scripture expressissimis. Tandem rogat eum ut efficiat apud imperatorem, aut ut edictum infringatur, aut saltem sine uiolentia ueniendi ad fidem libertas seruis concedatur.



De illusione signorum.

Ingrauescebat quedam , ita ut homines quasi demoniaci caderent. Imo exustio quedam pustulacea et stigmata in corporibus apparebant. Unde fiebat ut plebs territa eiusmodi plagis, more gentilitio in propitiationem eiusmodi ulcerum offerrent. Bartholomeus  eius ire celitus demisse causam petit. Agobardus respondet hec fieri Deo uolente, et angelo ministrante, erudiendis fidelibus, cruciandisque reprobis, ut olim per uesicas turgentes et hemorrhoïdes Aegyptios et Philistheos profligauit: multaque alia subiicit, que otio lectoris relinquimus.



Ad Matfredum.

Epistola hec nil aliud depingit quam miserias sui seculi a Iudeis commotas, qui funditus integritatem morum et religionis et harmonie publice conuulserant; et rogat ut qui apud imperatorem plurimum posset, eiusmodi turbis mederetur.



Ad clerum Lugdunensem, de modo regiminis ecclesiastici.

Exorte inter clericos Lugduneos rixe de administranda Ecclesia, mouent Agobardum de scribendo hoc themate. Et primum ab unitate Ecclesie, tum membrorum, tum capitis, hortatur singulos ad inuicem ineundam pacem. Eius hec sunt axiomata.

I. Unice sponse unicum esse sponsum: qui cum sit essentialiter ueritas, pax, iustitia, et omne bonum, debet propter se, non propter aliud, diligi.

II. Cuius Ecclesie membra non sunt illi qui uicissim dissident, sed qui mutuo conueniunt, et in amorem cultumque ipsius edificant.

III. Unde fit ut ex illo mutuo amoris et uinculi nexu, Christus et Ecclesia uocentur agnus unus,  sponsa una.

Iu. Adde quod ex illo interno et eterno connubio agni et agne generentur agni et oues; qui efficiunt unicum, inseparabilem, et eterno indissolubilem uinculo agnum, id est, Ecclesiam.

u. Ex illa generatione fit ut que sponsa Christi uocatur, Christi uocetur filia; quia quos simul et semel ab eterno pro sponsa duxit, eosdem singulatim et in tempore per uerbum generat. uocatur frater propter commune nature et carnis consortium cum homine.

uinea, propter multitudinem filiorum. Hortus, propter uarietatem et uenustatem. Fons, propter exuberantem undique lympharum celestium copiam. Fons signatus, propter admiranda et occulta mysteria. Regina, propter imperium in Synagogam, demones  sectasque uniuersas. Ancilla, propter obedientiam. Mater, propter generationem filiorum. Que diuersitas nominum, nichil diuisum, sed unum sponsum sponsamque unam efficit.

Ista unitas affectus debet auocare ab omni dissidio clerum, ut stato muneri nauet: quod est esse adiutor Dei, non Antichristi.

Eorum qui dissoluunt unitatem, multiplices sunt. Corrupti, qui aperto scandalo unitatem Ecclesie conturbant. Hypocrite, simulata iustitia. Adulteri, aperte et simulate ueritatem corrumpendo. Ambitiosi, honoris causa. Mercenarii, lucelli dulcedine. , corda non in sponsi, sed in sui amorem laudemque alliciendo, unitatem Ecclesie abscindunt. At uerus pastor, uereque pacis custos, abiicit a ministerio  eiusmodi portenta, inuigilat gregi, sine ignauia, sine imperio, sine simulatione, sine scandalo, pascitque eum secundum omnes formulas sibi a Cesare celesti prescriptas. Ut sint tales, hortatur omnes pastores, presbyteros, abbates, si uelint esse membra unici capitis, et administrare Ecclesiam secundum mandata diuina.



De imaginibus.

Assumpto Decalogi secundo mandato, tractat hic ex professo Agobardus de cultu imaginum. Stupenda suo seculo imaginum erat superstitio, et circa cultum simulacrorum horrenda dissidia. Prima Nicea prescripsit adorandas, secunda confirmat. Oriuntur rixe toto Oriente, que sese diffundunt in Galliam.  Congregatur Francofurti, ubi Nicea apertis sententiis damnatur.

I. Unus Deus adorandus sine imagine, etc.

II. Nullum exemplum alicubi totis testamentis Patribusque adorande imaginis.

III. Esse debere ornamento, delectandis oculis, non instruendis populis, etc.

Illa etate scribit Claudius Taurinensis de adoratione imaginum. Contra ipsum Ionas Aurelianensis. Plerique concurrunt in eadem materia agitanda. Reges ipsi. Agobardus apertissime; cuius hec precipua sunt capita e D. Augustino ceterisque Patribus.

I. Nulla est alia Dei imago quam hoc quod est ipse et secundum quod est ipse, non potest pingi, ideo  neque adorari in imagine, nisi in illa quam ipse nobis prescripsit, nempe Christo.

II. Duplici quidem adoratione, externa et interna. Utraque uocatur religio; qua interne et externe obstringimur eternum et soli Deo; ad quam pertinent , , ceterique cultus, quatenus sunt nomina religionis.

III. Ubi uero sunt nomina officii et seruitutis humane, potest dici de seruis et subditis; , de omnibus. Honor de sanctis et martyribus. Pietas de parentibus. At sola religio de Deo, quia soli omnino Deo debetur.

Iu. Unde patet neque angelos, neque sanctos ullo religionis adorandos cultu, preter eternam Dei imaginem, que se mediam inter homines Deumque constituit.


u. Angelos: 1. quia beati sunt beatitudine aliena; 2. quia nolunt offerri sibi eiusmodi cultus; 3. quia per hoc a demonibus discernuntur.

uI. Sanctos: quia non sunt sancti nisi sanctitate Spiritus, lumina nisi a summo lumine, dii nisi a Deo; aguntque mirabilia, non ut cause, sed ut media et instrumenta; ideoque relictis illis, longius ad lumen eternum deuolandum.

uII. Quorum nichilominus memorias, uestigia, si qua sunt, siue in scriptis, siue in corpore, imo eorum sepulcra propter resurrectionem, uitam, imitationem honoramus. Non tamen ipsis templa aut altaria construimus, sed soli Deo.

uIII. Adorationis enim hec lex est ut nulla creatura,  nullum phantasma a mente de Deo effictum, nullum opus humanum, nec sol exoriens, nec occidens, nec nubes, nec ignis, nec arbores, nec opera hominum, ut sunt imagines. Nam si opera Dei non sunt adoranda, quanto minus hominum, id est, imagines Dei, angelorum, sanctorum !

IX. Neque obiicias, non te imaginem, sed rem imagine effictam. Nam obiectum terminat adorationem. Adde quod fraus est Satane, qui specie honoris sanctorum, ad idola mentem traducit, et a uero eterno ad carnalia nos demergit.

X. Picture aspectande, ceu res inanimate, oculo externo. Deus interne adorandus. Ille, causa historie, et memorie, non religionis: Deus latrie, doulie  et sempiterne religionis. Ille sine cura, sine honore, quia nec male nec bene possunt facere. Deus cum spe, cum amore, cum honore et gaudio sine fine.

XI. Adde quod ut abiiciatur omnis superstitio, nulla imago in parietibus ecclesie depingenda, nullum simulacrum erigendum; nec ille imagines uocande sancte, quia nil est sanctum nisi Dei templum , ut adoretur unus et uerus Deus in secula seculorum. Amen.



De dispensatione totius rei ecclesiastice. 

Conuocauerat Ludouicus imperator cetum amplissimum pontificie et laice, de reformanda Ecclesia. Inter ceteros preluxere ceu faces lucidissime, Adalardus  et Elizaccharus; ille integritate uite et fulgore muneris, hic doctrine lumine. Unanimi anima reparandum Ecclesie decus conclamant omnes. Agobardus excipit eorum alacres uultus: orat, et pro Ecclesia agit, conuertit singulorum animos ad labantem pene Ecclesie gloriam; edificent, erigant, macerias iam subruentis Ierosolyme. Inde insilit in laice fraudis sacrilegium, qui de peculatu ecclesiastico conuiuunt, et rem Dei rem sacrilegi efficiunt. Probat a primis nascentis Ecclesie exordiis, incrementis, accrementis, quibus cepit ditari, duce Spiritu, statutos canones, qui direptionem rei ecclesiastice uetarent, nullique citra conscientie perniciem concederent ab illis canonibus discedere. Rogat Cesarem ut medeatur, cetum ut deprecetur contra sacrilegos  Gallos. Excipitur ab Helizaccharo et Adalardo senibus alacriter oratio Agobardi. Monent de hac re imperatorem: qui conuocato concilio politice et leuitice familie, mutuas exstinxit discordias que de possidenda re ecclesiastica laicos et episcopos conturbauerant. Quia uero quidam erant detractores qui passim de audacia et ignorantia Agobardi rumores circumferebant eiusque dissidii auctorem ipsum promulgabant, Agobardus eiusmodi labem diluit; rei ueritate effigiem expressit apud quemdam amicum qui eum de hac re interpellarat. Et inde re nata captat locum scribendi de rebus ecclesiasticis eorumque ministerio, sumptis ex utroque Testamento testimoniis. Eius summa capita hec sunt. De sacerdotibus. De decimis persoluendis. De pena sacrilegii. De  honore omni euo episcopis impenso. De non alienandis ecclesiis, et perpetuas inserit calumnias contra Simonianos. Hec omnia, quia nituntur locis, non rationibus, lectori do.



Liber de diuinis sententiis digestus.

De diuinis sententiis contra eos qui putant iudicium Dei aqua uel igne uel armis patefieri.

Titulus huiusce uoluminis non mihi uidetur satis congruus. Quia hic est sensus. [a 1Kb] Duplices modi purgande fraudis occulte et sceleris, ferri et ignis. Primus erat Gundebadi, qui controuersias, ubi non erant testes, ferro et armis dirimendas precepit. Secundus, inueterate consuetudinis. Ubi defiebant  testes, uulgaris purgatio, nempe aque frigide, uel candentis ferri, adhibebatur. Agobardus tanquam nefandas impugnat, ostendens res occultas numquam patefieri eiusmodi certaminibus. Hortatur ad pacem, et totam fere ethicam Christianam complectitur.



Sermo Agobardi.

Hec concio est lepidissima, uaria et diuinis figuris circumlucida. Habet pro materia Christum. Sed ab illo capite in uarias sese diffundit et exspatiatur arenas: De Ecclesia, de eius meritis, de Antichristo. Que quia sunt paulo , relinquo.



De diuisione imperii.

Imperii pacis sedulus, memorque ancipitis uite exitus, conuocato totius Gallie conuentu Ludouicus imperator in tria regna discerpsit imperium, summamque  Lothario contulit; adhibitis omnium iuramentis, ut moris est, fidelitatis et obedientie. Desciscit Lotharius, patrem inuadit. Fauent ecclesiastici huic imperatori, cuius obsequiis iuramento solemni fuerant constricti. Quibus cum pater uellet penas infligere, Agobardus audacter respondet eum fuisse illius tumultus et dissidii publici causam, eo quod diuisisset imperium; et quod est audacius, profitetur aperte se obsecuturum Lothario, propter uinculum iuramenti, etc.



De comparatione utriusque, regiminis.

Due hic continentur epistole eiusdem argumenti. Prima ad Cesarem Ludouicum, qua noster episcopus obtendit causas fuge et more. Propter publicos tumultus. Inde insilit in fastigium splendoris imperialis,  quod probat subesse pontificie maiestati, tum ex auctoritate canonum, tum quibusdam Latinorum Patrum testimoniis. Et ideo monet ut uenientem in Galliam Gregorium pontificem, mediatorem pacis domestice, benigne excipiat, eique humillime sese subiiciat.

Secunde sensus est eiusmodi. Defectio Lotharii abripuerat omnem pene Ilaliam, pontificem, multosque etiam episcopos Gallos, quorum ope patri eriperet imperium. ueri Galli recalcitrant, citant Agobardum, recusat. Habent conuentum; cuius hec fuerunt capita aduersum ipsius contumaciam, pro confirmanda Gallicana libertate.

1. Episcopum Romanum, uocandum papam, fratrem, non autem Patrem, neque pontificem.


2. Imperialem maiestatem plus posse in administranda Ecclesia quam pontificiam.

3. Cesarem non dehonestandum presumptuosa excommunicatione.

4. Posse unum aliquem pontificem abiici sine iniuria sedis apostolice.

5. Episcopos in causa fidei iusiurandum prestare solitos imperatori.

6. Agobardum primatem Aquitanie nullam deinceps habiturum potestatem in excommunicando, nullamque iurisdictionem in ceteras parochias, si obediret potius pontifici quam Cesari.

7. Priuandum episcopum consortio et honore, qui  potius pontifici quam Ecclesie Gallicane concilio obedierit.

Agobardus ex professo respondet singulis. Confringit quantum potest ista priuilegia, propter commune factionis cum pontifice et Lothario consortium. Nititur probare Cesarem et Ecclesias Gallicas pendere a cathedra. Deinde coniicit omnes turbas et estus flagrantes imperii, tum in inertiam Ludouici, tum in occultas fraudes reginarum quibus ipse nupserat. Audacissime fauet consilio Lotharii, quo erga nouercas usus fuerat. Tandem concitat eius animum ad penitentiam et humilitatem, ut deinceps resipiscendo res imperii sit securior.



Publica Ludouici imperatoris penitentia.

Rebus pacatis, publico conuentu compellitur Ludouicus  imperator, propter uite anteacte luxuriam, inertiam, ignauiam, ad publicam penitentiam. Agnoscit, orat ueniam, ad altare prosternitur; terque quaterque confessus, fluens lacrymis, depositis armis sceptroque, suscepit penitentiam per manuum episcopalium impositionem, etc.



De ueteri ritu cantandi psalmos in ecclesia, et de correctione Antiphonarii. 

Erupit Lugduni sectarius quidam, qui miras in ritus ecclesiasticos calumnias inuexit, neuis aspersit, et hec sunt.

1. Ecclesiam Lugdunensem a germano cantandi  ritu deuiasse.


2. Antiquos Patres in carmine solitos modulari.

3. Nullam esse rationem cur nocturne fiant uigilie.

4. Multa esse alia cantica que non habentur Scripturis.



Quibus quoque in suo Antiphonario et Responsorio hasce adiecit blasphemias et portenta.

5. Christum de celo aduexisse humanam naturam.

6. Duas naturas commisceri in unam.

7. Homines suscepisse Christum, quem antea naturali motu cognouerant et desiderarant.

8. Christum per aurem uirginis in locum partus subrepsisse.

Agobardus singula confutat.

Ad 1. Ecclesiam Lugdunensem firmiter inhesisse  statutis Leuitice et apostolice legis, ideoque non posse oberrare.

Ad 2. Ecclesiam ueterem magnopere respuisse modum canendi peticum.

Ad 3. Diurnas et nocturnas uigilias in choro Leuitico a Dauide constitutas.

Ad 4. Scripturam adeo perfectam, ut nil illi adiiciendum, neque detrahendum, sed in eis quecunque reperiuntur canenda, reliqua uero non.

Ceteraque eiusmodi portenta facili uia discerpit, restituto omnimodo et Antiphonario et Responsorio in pristinam lucem.

Et hec sunt capita doctrine Agobertice, clara sane, abstrusa, et omni uenustate fulgida. Quibus fruatur lector.





SANCTI AGOBARDI EPISCOPI LUGDUNENSIS LIBER ADuERSUM DOGMA FELICIS URGELLENSIS AD LUDOuICUM PIUM IMPERATOREM.
[a 7Kb] [b 1Kb]

Christianorum religiosissimo, benignorum benignissimo, mansuetorum tranquillissimo, Christi  amatori, ideoque uictori ac triumphatori piissimo Augusto, domno gloriosissimo Ludouico imperatori, Agobardus quidam ex ultimis fidelibus seruulis uestris,  subterannexum opusculum sincerissimo ac  subtilissimo sacroque acumini prudentie uestre diiudicandum direxi: quod edidi uel potius collegi aduersus nouam, imo ex ueteri [a 1Kb] rediuiuam heresim, propter quosdam, quibus illud expedire putaui, sicut ibi latius continetur. Pie igitur rector et domine, caput orbis, decus mundi, catholicorum omnium insignis gloriatio, qui illustratis fidem, propagatis et pacem; [b 1Kb] obsecro mansuetudinem uestram, ut in contemplationem Filii Dei, qui uestrum iuuat imperium, prefatum opusculum perlustrare non dedignemini, ut uestro acerrimo ingenio probetur  aut improbetur. Quia si probatur, illis, quibus profuturum est, ad legendum commendatur; si autem improbatur, auctor eius per uos emendatur. Apostolica namque doctrina omnes hortatur crescere in cognitione Domini nostri Iesu Christi, omnes iubet paratos esse ad satisfaciendum eis qui rationem poscunt de ea que in nobis est spe. Sacerdotem quoque esse uult amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui contradicunt arguere. Quod si semper sectandum fuit; quanto  magis nunc, quando iam propinquum esse cernimus tempus illud, de quo Dominus loquitur: uerumtamen ueniens filius hominis, putas inueniet fidem super terram?

I. Post obitum Felicis illius qui fuerat quondam episcopus in [a 2Kb] sede Orgelletana inuenta est a nobis quedam schedula ab eo edita sub specie interrogationis et responsionis: quam cum legentes consideraremus, inspeximus hominem diligenter et fraudulenter instaurasse, quantum in se fuit, omnem prauitatem dogmatis sui, in qua dudum fuerat detectus et conuictus, et propter quam ab honore episcopatus [b 2Kb] depositus: qui licet aliqua uerba, que prius imprudenter efferebat, postea suppresserit, aliqua tamen nunc addidit, que tunc reticuit. Quam  schedulam ego, ut potui, iuxta ueritatem fidei cum reprehendissem, uel reprehendendam publicassem, quidam ex fratribus, ut comperi, indigne tulerunt, et non peruersitate animi, ut puto, sed simplicitate ingenii, arbitrati sunt me non id fecisse zelo fidei, sed zelo inuidentie, sicut moris est eorum qui inanis  glorie cupidi, idcirco bonis detrectant, ut se illis superponere nitantur; et si detractionibus obtinuerint ne illi admirentur, isti admirationis gloriam consequantur. Et quoniam non desunt inter nos tales quibus necesse sit et integritatem fidei cognoscere, per quam ualeant malum perfidie declinare, et rectis iudiciis obtemperare, ut mereantur in dogmate pietatis proficere, opportunum putaui ea que predictus uir male sensit, exaggeranda assumere, et uerbis eius, in quibus a ueritate fidei excessit, sanctorum Patrum sententias opponere, ut quisquis dignatus fuerit legere, agnoscat qua cautela catholice ueritatis purissimum sensum sequatur.

II. Non ego hoc doctis et eloquentibus uiris, qui  cuncta hec optime diiudicando, probanda aut improbanda demonstrare sufficiunt, dico, qui forsitan nec dignabuntur legere hoc opus, rustica simplicitate compositum; sed meis similibus, quibus uere scio expedire ut fidem suam subtilissime corrigant; qui incaute [c 3Kb] admirantes uitam predicti Felicis, probanda  putant cuncta que dixit; nescientes quia non ex uita hominis metienda est fides, sed [a 1Kb] ex fide probanda est uita. Quanquam enim multi bene credentes, male uiuendo pereant; nullus tamen male credens, bene uiuendo saluatur. Solius enim omnipotentis Dei est nosse occulta hominum, uel quis cum reprehensibili uita humilem mentem gestet, aut quis [b 1Kb] cum laudabili uita superbam. Neuter enim perfectus est. Sed quis e duobus magis auctori displiceat, illi soli suppetit nosse. Scimus namque quia qui infirmitatis sue bene sibi sunt conscii, sanctos se esse, etiamsi ab aliis dicantur, non credunt. Qui autem propter bonam conuersationem, dum laudantur ab aliis, sanctos se esse confidunt, et idoneos se putant adiudicandum ceteros et alios  quidem propter uitam carnalem, alios autem propter fatuitatem sensus despiciunt, omnibus tamen in commune detrahunt, non possunt illi placere qui dixit: Discite a me quia mitis sum et humilis corde. Qui autem uere placere Deo curat, subiiciat animam suam Deo cum omni humilitate. Fides est enim prima que subiugat animam Deo, deinde precepta uiuendi; quibus custoditis, spes nostra firmatur, et nutritur caritas. Cum ergo cognitio et actio beatum hominem faciant; sicut in cognitione uitandus est error, ita in actione cauenda est nequitia.

III. Quamobrem obsecro dilectionem uestram, quibus hoc opus necessarium esse dico, non uobis iniiciant fastidium uerba simplicia; sed potius delectet  uos puritas fidei. Quoniam in uerbis disserentium, ut quidam Patrum ait , ueritas amanda est, non uerba: » Quid enim prodest clauis aurea, si aperire quod uolumus non potest: Aut quid obest lignea, si hoc potest, quando nichil querimus, nisi patere quod clausum est? « Qui autem omnino dedignatur legere nostra, habet hic sufficienter sanctorum Patrum sententias adnexas, quibus conferat sensum Felicis. Tantum non negligat ad earum regulam fidem suam purificare: quia, ut beatus Athanasius ait: » Fidem catholicam nisi quis integram inuiolatamque seruauerit, absque dubio in eternum peribit. «  Et ut alius doctor dicit  : Sicut uirginitas carnis, corpus intactum est; ita uirginitas anime, fides incorrupta. « Ait etiam : » Sic es t ueritas Christus, ut totum uerum accipiatur in Christo uerum uerbum Dei, Deus equalis Patri, uera anima, uera caro, uerus homo, uerus Deus, uera natiuitas, [c 1Kb] uera passio. Si aliquid hic dixeris falsum, intrat putredo, de ueneno serpentis nascuntur uermes mendaciorum, et nichil integrum remanebit. Quia ubi fuerit falsi alicuius corruptio, ibi ueritatis integritas non erit. « ualent autem multum ad perpendendam subtilitatem ueritatis, que dicturus sum in hoc loco; si tamen competenter ualuissem explicare que dico.


Iu. Nestorius hereticus sic duas naturas in unico Filio Dei Domino nostro Iesu Christo diuidit ac separat, ut in disputatione dogmatis sui sic de uno quasi de duobus loquatur, quasi alium suspicans Deum uerbum, alium Emmanuel, licet plerumque unam horum fateatur personam. E contrario autem Eutyches in dogmate suo sic de unici Filii Dei loquitur singulari persona quasi de una substantia. Et quanquam sempiternam diuinitatis eius natiuitatem confiteatur, temporalem quoque humanitatis non neget; ita tamen utramque substantiam permiscet atque confundit, ut una tantummodo predicare intelligatur. Cum ergo utrumque, id est, Nestorium, et Eutychem, ueritas fidei abiiciat, que medium inter eos tenet locum; beatus Cyrillus, eiusdem  ueritatis defensor, Alexandrinus antistes, dum uellet corrigere prauitatem Nestorii, propter obscuritatem uerborum, ut pote subtilissime rei, offendit beatum Ioannem presulem Antiochene Ecclesie, et eos qui cum illo erant; factaque est diuisio inter Antiochenam et Alexandrinam Ecclesiam. Rogatus est autem ab Antiochenis Theodoretus Cyri episcopus, ut ageret aduersum beatum Cyrillum. Et mirum in modum, dum utrique essent catholici, id est, et Antiocheni, et Alexandrini, beatus Cyrillus dum putatur esse hereticus, quod non erat, inuentus est a Theodoreto inter Nestorium hereticum et Cyrillum catholicum medius locus, unde idem Theodoretus  pugnans pro ueritate, ageret contra ueritatem; qui dum istis catholicis placeret, illis displiceret: quod tamen, Deo auxiliante, Ioannes et Cyrilli industria correctum est.

u. Hec itaque idcirco ad medium deduxi, ut quam subtiliter, quam humiliter, quam ueraciter, quam timide fidei ueritas inquirenda sit, sollicite perpendamus. Igitur antequam de eis que predictus Felix scripta reliquit disputemus, premittendum uideo quomodo propriis uerbis quibusdam, adhuc uiuens, aliqua improbanda persuadere conatus est. Cepit aliquando, ut dixi, quosdam docere, ut crederent Dominum nostrum Iesum Christum, secundum carnem ueraciter nescisse sepulcrum Lazari, cum diceret sororibus eius: Ubi posuistis eum  , et ueraciter [a 1Kb] ignorare diem iudicii, ueraciter etiam ignorasse quid conferretur a duobus discipulis ambulantibus in uia de his que facta fuerant in Hierusalem; ueraciter quoque ignorasse utrum plus diligeretur a Petro, quam ab aliis discipulis, cum diceret: Simon Petre, amas me plus his ? Hoc ut cognoui, [b 2Kb] accessi ad eum coram ipsis quibus ista suadebat, et interrogaui eum utrum ita prorsus sentiret. Quod cum confirmare tentaret, obiurgaui eum, et detestatus sum prauos sermones eius; ostendique ut potui, ceteris qua custodia ista repudiarent, et quo sensu loca illa Scripturarum intelligere deberent; ipsique Felici sumptas sanctorum Patrum sententias, que blasphemiis eius contrairent legendas direxi. Quibus  lectis, promisit se omnis emendationis diligentiam sibimet adhibiturum. Propter quam rem silenter cum dimittens, non putaui necessarium esse easdem blasphemias eius in exteros publicandas, quia [c 1Kb] nec ad me pertinebat.

uI. [d 1Kb] Post mortem uero eius, cognoui per quosdam fideles fratres, qui ab illo audierant, quod dixerit Deum Dei Patris Filium nullatenus dici debere passum aut crucifixum, sed ab eo hominem assumptum; confirmare hoc nitens exemplo Isaac, qui a patre ductus ad immolandum, non ipse, sed aries pro eo est immolatus; tanquam in Isaac figuratus fit filius Dei, et in ariete filius hominis. Hec autem faciebat sepedictus Felix, quia nullatenus acquiescebat sentire, nec suadere sibimet ita ualebat, ut crederet  in uno Domino nostro Iesu Christo duarum naturarum unitionem substantialiter factam, et Deum uerbum secundum subsistentiam carni unitum, sicut liquido in consequentibus ex uerbis illius apparebit. Contra que et nos obuiantia sibi testimonia sanctorum Patrum, Deo auxiliante, posituri sumus. Timens enim permixtionem Eutychetis incurrere, corruit in [e 1Kb] diuisionem Nestorii. Sed quia eum, de quo sermo est, corruisse diximus in Nestorii pessimam diuisionem, opportunum puto esse in hoc loco ponere sententias Nestorii, antequam ad huius dicta discutienda ueniamus; ut prudens lector cognoscere ualeat quam consona Felix Nestorio senserit, et ubicunque male utramque in uno Domino diuidit substantiam et confugit iterum  quasi ad unitatem persone dicendo: Unus tamen in utroque, non duo, quantum et in hoc eumdem Nestorium imitetur.

uII. Nestorius dicit, Dominum » Spiritus sancti uirtute in uirginis uulua formatum, factum ex muliere, et factum sub lege, ut omnes nos a seruitute legis redimeret; ante iam predestinatum, adoptionem accipientem, inenarrabiliter sibimet uiuens, mori quidem eum secundum legem humanam faciens, suscitans uero ex mortuis, et perducens in celum, et consedere faciens ad dexteram Dei, unde super omnes constitutus principatus, et potestates, et uirtutes, et dominationes, et omne nomen quod nominatur, non solum in hoc seculo, uerum etiam et in futuro, ab omni creatura accepit adorationem,  sicut inseparabilem a diuina natura habens copulationem, relatione Dei et intelligentia omni creatura adorationem exhibente. Et neque duos filios dicimus, neque duos Dominos; quoniam unus filius Patris secundum uerbum Deus unigenitus filius Patris, sicut iste coniunctus et particeps constitutus filio communicat nomine et honore, Dominus secundum essentiam, Deus uerbum, cui iste coniunctus honore communicat. Et ideo neque duos filios hos dicimus, neque duos Dominos; quia manifesto constituto secundum substantiam Domino et Filio, inseparabilem tenet ad eum copulationem, qui causa nostre salutis assumptus confertur nomine et honore filio et Domino; non sicut unusquisque secundum seipsum constitutus est filius, unde et multi secundum  beatum Paulum dicimur filii; sed solus precipuum habens hoc quod ad Dei uerbi copulationem, adoptionem et dominationem participans, auferens quidem omnem suspicionem dualitatis filiorum et Dominorum, prestato uero nobis in copulatione ad Deum uerbum omnem haberet ipsius fidem et intelligentiam et theoriam, pro quibus et adorationem pro relatione Dei ab omni suscepit creatura. uerum igitur Filium dicimus et Dominum Iesum Christum, per quem omnia facta sunt, principaliter quidem Deum uerbum intelligentes substantialiter Filium Dei. « Iterum idem Nestorius: » Si quis eum qui est Emmanuel, Deum uerum esse dixerit, et non potius Nobiscum Deus, hoc est, inhabitasse eam que secundum nos est naturam, per id quod unitus est  nostre quam de Maria uirgine suscepit: « et post aliqua subiecit, » anathema sit. « Item ipse: » Si quis unum esse post assumptionem hominis, naturaliter Dei filium audet dicere, cum sit Emmanuel, anathema sit. « item ipse: » Si quis post incarnationem Deum uerbum alterum quempiam preter Christum nominauerit, « et post pauca subiunxit, » anathema sit. « Et item: » Si quis hominem qui in uirgine creatus est, hunc esse unigenitum dixerit, «  et post pauca subiunxit, » anathema sit. « Ecce habes sententias Nestorii: quas si et in coniunctione persone, et in diuisione naturarum, uerbis Felicis conferas, inuenies eos uno sensu incedere.

uIII. uidetur mihi etiam uestra caritas commonenda de hoc quod Felix frequenter gaudet dicere hominem assumptum, uel formam serui. Quanquam enim et pie dici possit, sicut et frequentissime dictum a sanctis Patribus inuenitur; tamen considerandum est quod etiam impie dici possit, secundum quod in Nestorio hec uerba nostris displicuerunt, Ad quod beatus Cyrillus ita respondit : » Nos que meliora et ueriora sunt sapere consueti, et subtiliores contingentes  intellectus ad explanationem sacramenti, scientiamque perfectam, et secundum sacrarum placitum litterarum, et mansuetudines sanctorum Patrum, non hominem assumptum dicimus a Deo uerbo, et copulatum ei secundum habitum extrinsecus, sed potius hominem factum esse decernimus. Hac itaque gratia a pietate dogmatum dicimus excessisse eos qui presumunt dicere assumptum hominem, et affirmant oportere eum sicut alterum alteri coadorari filio Dei. « Item ipse: » Factus est igitur homo, non assumpsit hominem, sicut Nestorio placet. Et ut crederetur quia factus est homo, manens quod erat, uidelicet Deus, iuxta naturam; idcirco et esurire dicitur, et ex itineris labore [a 1Kb] lassessere, « et cetera.

IX. Dixit itaque Felix in suprascripta sua schedula,  post aliqua que premiserat, quasi interrogans: » Deus Pater omnipotens, uoluntate genuit Filium, an necessitate?« Et respondtit: » Quantum ad diuinitatis eius essentiam pertinet, neque uoluntate, neque necessitate, sed natura. In uero quippe filio de substantia patris genito, uoluntas natiuitatem preire non potest, ubi natura precedit. Sed neque necessitate, que in Deo utique non est. Quantum uero ad humanitatis eius substantiam conuenit, eumdem Filium suum, quia non ex semetipso genuit, sed de substantia matris uirginis creauit, et nasci uoluit, ob hoc, uoluntate propter redemptionem nostram, non qualibet necessitate eius filius creditur. «

X. In hac sententia Felix primum ex interrogatione superflua et uana, qua interrogat, utrum uoluntate  an necessitate genuerit Pater Filium, occasionem sibi parat perueniendi ad id quod male sentit, et loquendo explicare non audet. Dicendo namque: In uero quippe filio de substantia patris genito, ita diuidit diuinitatem ab humanitate in Domino, ut eam in sola diuinitate dicat uerum Filium, in qua et de Patris substantia est genitus; iuxta humanitatem autem, in qua et dicit illum de substantia matris uirginis creatum, sentiat eum non uerum, licet loquendo  explicare non audeat. Apparet enim hec fraus in eo quod sic de substantia diuinitatis loquitar, quasi de alia persona preter humanitatem. Dicens namque de sola diuinitatis substantia: In uero quippe filio, uult demonstrare non eum esse in utraque substantia uerum filium. Quod autem interponit dicens: uoluntas natiuitatem preire non potest ubi natura precedit, apertissimum mendacium profitetur. In omnipotente enim et sempiterno Deo omnia sempiterna sunt, neque ei qui fecit tempora, aliquid accessit ex tempore. Nature enim que initio caret et incremento non indiget, quod est habere, hoc esse; et quod est esse, perpetuum est; et sicut nullum finem, ita nullam recipit mutabilitatem. Non ergo in illo natura precedit uoluntatem, neque uoluntas  consilium, neque consilium uerbum; quia sicut nunquam fuit sine uerbo, ita nunquam fuit sine sapientia, sine consilio, sine uoluntate, uel quidquid de Deo ueraciter dici potest.

XI. Nos autem Dominum nostrum, unicum Filium Dei, sicut uerum Deum confitemur, ita et uerum Filium credimus; quia non est alter ex patre, et alter ex matre; licet aliud sit diuinitas, et aliud humanitas; sed idem in utroque unus et uerus, beato Cyrillo nos ita docente: » Unus ergo Filius, unus Dominus iehsu Christus, et ante incarnationem, et post incarnationem. Non enim alter est filius uerbum Dei Patris, et alter iterum qui de sancta uirgine natus est; sed idem ipse qui est ante secula Deus, etiam secundum carnem ex muliere creditur  editus: non quod ex ea initium deitas eius acceperit ut sit, aut subsistendi principium de sancta uirgine sumpserit; sed potius, ut dixi, quod uerbum subsistens ante secula, secundum carnem dicitur ex ea progenitum. Propria enim facta est eius caro, sicut et singulis nobis est proprium corpus. «

XII. Quod autem totus uerus Deus credatur, ita ipse beatus Cyrillus docet : » Si quis non confitetur Deum esse secundum ueritatem Emmanuel, et propterea Dei genitricem sanctam uirginem genuisse eum carnaliter, carnem factum ex Deo uerbum, anathema sit. « Et iterum : Dicimus autem carni animam habenti rationalem unitum uerbum, sed ultra mentem, et ineffabiliter, et sicut solus ipse nouit. Ergo permansit  Deus et in assumptione carnis, et est unus Filius Dei et Patris Dominus noster iehsu Christus; idem ipse et ante omne seculum et tempus, secundum quod intelligitur uerbum et splendor substantie eius, et in nouissimis temporibus dispensatiue homo propter nos. « Item ipse: » Factus est caro ex Deo Patre uerbum, non per transitionem, aut conuersionem sue nature, sed propriam faciens carnem ex sancta uirgine sumptam; unusque et idem appellatus filius, ante humanationem quidem sine carne adhuc uerbum, post inhumanationem uero idem incorporatus. « Item ipse : » Nestorio igitur ubique perimente Dei uerbi secundum carnem natiuitatem, et  solarum nobis dignitatum unitatem introducente, hominemque Deo copulatum dicente filiationis homonymia, hoc est, uniuocatione honoratum, necessario nos dictis illius repugnantes secundum subsistentiam unitatem dicimus factam; hoc secundum subsistentiam, nichil aliud declarantes, nisi quod sola uerbi natura siue subsistentia, quod ipsum uerbum humane nature secundum ueritatem unitum, sine ulla conuersione atque confusione, sicuti sepe diximus, unus intelligitur, et est Christus, idem Deus et homo. « Item ipse: » Unum atque eumdem adorantes; quia non alienum corpus a uerbo, sed ei magis est proprium, cum quo consedet Patri; non sicut duobus filiis consedentibus, sed sicut uno cum carne propter unitatem. Si uero subsistentialem  unitatem recusamus, irruimus ut duos filios predicemus. Necesse est enim cuncta diuidere, et dicere hominem quidem specialiter filii predicari, et rursus specialiter Deum uerbum filii nomen atque appellationem naturaliter habere. Non ergo in duos filios unus Dominus iehsu Christus diuidendus est. Nullo modo enim oportet rationem recte fidei sic habere, sed nec personarum unitatem, sicut aliqui opinantur. « Item: » Processit homo ex muliere, Deus esse non desinens, et ex Deo Patre esse progenitus, sed in assumptione carnis, quod fuerat perseuerans, Istud allegat ubique subtilis fidei ratio. « Item ipse: » Cum Scriptura diuinitus inspirata unum dicat Filium, atque Dominum. Quocirca post ineffabilem unitatem, si Deum nomines Emmanuel, incarnatum  et hominem factum intelligimus nos ex Deo Patre uerbum. Siue hominem dicas, nichilominus illum ipsum in mensuris humanitatis participatum dispensatiue cognoscimus. Factum uero dicimus palpabilem qui impalpabilis est, uisibilem qui inuisibilis est. Non enim fuit extraneum ei unitum ipsi corpus, quod etiam dicimus esse palpabile et uisibile. Qui autem ita non credunt, distinguunt autem, sicut dixi, subsistentias post unitatem, et puram eis copulationem subintelligunt secundum solam dignitatem siue auctoritatem, alienat eos ab his qui recte sapere consueuerunt presens anathematismus. «

XIII. Interrogat Felix: » Utrum Maria uirgo Deum et hominem, sicut pariter, ita et similiter genuit, an aliter genitrix deitatis, et aliter humanitatis  esse credatur. « Respondetque sibimet ipsi dicens: » Licet eadem gloriosa uirgo Dei et hominis genitrix fideliter credatur, aliter tamen Dei genitrix, et aliter hominis recte profitetur. «

XIu. Ad hec uerba nos respondemus quod non solum sint blasphema et omni odio digna, uerum etiam noua et inaudita. Quomodo enim aliter Dei genitrix, et aliter hominis esse potuit? Certe Deum genuit incarnatum, cui uni uno est modo genitrix, non duobus; eo scilicet quo Deus in illa et ex illa factus et natus est homo. Nec est usus catholicus, hominis eam genitricem nominare, sed semper Dei genitricem. Si Deus homo factus, ex illa natus est, duobus utique modis non est natus. Nam si duobus  modis nasceretur, duabus et uicibus nasceretur: quod dici nefas est. Imo si aliter Deus ex ea, et aliter homo natus est; duo sunt, alter Deus, et alter homo, id est, non idem Deus qui homo, nec idem homo qui Deus. Nestorius hereticus, qui ita sensit, non dixit Deum ex Maria natum, sed hominem, ex semine Dauid. Iste autem, si catholicus esset, unum eumdemque esse et Deum et hominem et unum uno modo, et semel tantum natum crederet. Si autem esset Nestorianus, aut [a 1Kb] Paulianista, siue Photinianus, solum hominem crederet ex ea natum, et semel tantum. Nunc autem quia dicit sanctam uirginem aliter Dei esse genitricem, et aliter hominis, ego puto quia sicut nec usitato more loquitur, ita nec catholico. Certe catholici predicant  Dominum nec in diuinitate habere matrem, nec in humanitate patrem. Iste autem qua ratione sequestrando ab humanitate diuinitatem. aliter eam Dei, et aliter hominis genitricem esse credit, et hic ex parte aperit dicendo: » Natura quippe humanitatis assumpte propriam eam esse genitricem, Dei uero matrem gratia et dignatione diuinitatis factam, « et in subsequentibus et peius et euidentius patefaciet, ubi et nos opportunius ad ista responsuri sumus.

Xu. Nunc autem quia aliter Dei et aliter hominis eam genitricem dicit esse, cum nunquam fuerit usus in ratione fidei hominis eam genitricem nominari; quippe cum nec mirabile sit, cum certe omnium hominum matres hominum genitrices sint, illa qualiter hominis facti, id est, uerbi caro facti genitrix predicetur, ex  sanctorum Patrum sententiis audiamus. Ait namque precipuus ille expugnator Nestoriane impietatis doctissimus et beatissimus Cyrillus: » Affirmamus igitur ex Deo patre uerbum in assumptione factum, sancte et animate carni unitum, secundum ueritatem inconfuse ex uulua ipsa processisse hominem, permansisse autem etiam secundum uerbum. Ideoque et Dei genitrix est sancta uirgo. Superfluum autem arbitror oportere existimandum, et hominis genitricem eam dici. Siquidem essent aliqui ex multa nimis uesania, qui dicerent Dei uerbi naturam, fontem ueluti quemdam et proprie essentie principium habuisse carnem. Forte fuisset aliquando non absurda et contemnenda ratio uolentibus eam etiam hominis nominari oportere genitricem. Quia uero abominabilis  et odiosa quidem apud omnes est huiusmodi sententia, intelligiturque non aliter Dei genitrix sancta uirgo, nisi primo susceperit quisquam fidem, hoc est, quia factus est caro, hoc est, homo uerbum ex Deo Patre. Non enim quodammodo diuinitatem nudam, sicuti dixi, peperit uirgo. Que huius instantie uidetur utilitas dicentium oportere nominari eam et hominis genitricem. Sed, sicut apparet, inuenta quedam ab eis est contra Christum hec machinatio. Non enim patiuntur sapere, uel dicere ipsum qui ex Deo Patre est ante secula Filius, in nouissimis seculi  temporibus inconfuse, inconuertibiliter ex uulua unitum carni animam habenti rationalem, sicque factum nostrum secundum hominem. «

XuI. Iterum post aliqua interrogando Felix querit: » Utrum Christus Dominus in utraque natura similiter sit Filius Dei, an dissimiliter; « et subiungit respondendo, » non similiter, sed dissimiliter. « Querit deinde quo ordine id fiat: et respondendo affirmat dicens: » Quia sicut in se continet duas naturas, id est, diuinitatis sue, et humanitatis nostre, ita duobus modis unus creditur Dei Filius. « In quo loco obsecro et admoneo lectorem, si tamen fuerit qui legere dignetur, ut penset attente quod dicitur. Supra dixit sanctam uirginem aliter Dei esse, et aliter hominis genitricem. Nunc dicit duobus  modis esse Filium Dei Dominum nostrum, et in ipsis dissimiliter. Ecce quatuor modi, et inter se dissimiles, quibus dicit Dominum esse Filium Dei Patris, et hominis matris. Forsitan qui plura, quam ego, legit, inuenit aliquid huic rei simile. Ego tamen neque in catholico neque in heretico dogmate huiuscemodi rem legisse me noui. Sed inspiciamus et sequentia, utrumne ad istos quatuor modos et alios plures augeat.

XuII. Interrogat itaque Felix dicens: » Prosequere quibus subauditur modis: « et respondendo subiungit: » Secundum diuinitatis essentiam, natu ra, ueritate, proprietate, genere, natiuitate, atque substantia: iuxta humanitatem uero non natura, ait, sed gratia, electione, uoluntate, placito, predestinatione,  assumptione, et cetera, inquit, his similia. « Ecce dum quatuor predicaret modos natiuitatis dominice, duos ex matre uirgine, duos ex Patre Deo, inuenti iam sunt duodecim, sex uidelicet ex Patre, et sex ex matre. Qua autem faciat intentione, bene considerantibus perspicuum est, uidelicet quia cuncta que natiuitati diuinitatis tribuit, humanitati adimit. Quod si propterea fecisset, ut ostenderet aliud esse humanitatem, aliud diuinitatem, haberet profecto faciliorem et usitatiorem loquendi paternum modum, quo id ostendere potuisset: quem si secutus fuisset, nec noua diceret, nec mendacium incurreret. Dicendo namque secundum diuinitatis essentiam ueritate esse Filium, et proprietate, et ceteris que ibi coniungit; uult eum esse secundum  humanitatem nec uerum, nec proprium, sed e contrario omnia.

XuIII. Sed quia hec in subsequentibus manifestius aperit, intueamur nunc quare eum uult iuxta humanitatem esse Filium Patris, non natura, non natiuitate, non genere, non ueritate; sed gratia, electione, uoluntate, placito, predestinatione, assumptione. Quicunque igitur antiquos illius errores cognouit, quid et nunc utique uelit cognoscit. Dixerat namque Dominum nostrum Iesum Christum secundum humanitatem adoptiuum esse filium Patri.  Et quia licet et alia adhuc peiora diceret et sentiret, nescio qua existente causa de solo adorationis [Baluz., adoptionis [a 2Kb] ] nomine discussus est, quod et compulsus est negare conuictus, et non solum ter aut quater, sed [b 1Kb] multoties de hoc conuictus, coactus est ad negandum hoc quod praue ausus fuerat docere. Sed quia id [c 1Kb] ex intimo cordis sui sensu et prompta uoluntate non fecit, arbitratus est apud semetipsum bene se prius sensisse, et postea male negasse. Ac per hoc quia illic trepidauit timore, ubi non erat timor, idcirco in his suis litteris nunc elaborat, ut ostendat Dominum secundum humanitatem, nec uerum Deum esse nec uerum Filium Dei, nec proprium. Sed quia contra hec omnia sententias sanctorum Patrum, Deo adiuuante,  opposituri sumus, per quas dignosci ualeat in quantum a catholica ueritate discesserit, nunc sequentia eius uerba ponamus, ut tota illius prauitas detegatur et postea ueris sensibus mendacia illius expugnentur.

XIX. Interrogat iterum Felix: » Christus Dominus ac Redemptor noster, sicut in diuinitate creditur uerus et proprius Filius Dei, ita et in humanitate, an aliter? et respondendo subiungit: » uerus et proprius Filius ille ueraciter creditur, qui de substantia Patris est genitus, non aliunde assumptus, cui generatio dat nomen filii, non electio, uel gratia, siue adoptio, aut uoluntas. « Ecce iam patefecit omnem errorem, quem occultum corde gestabat. Dicendo namque: » uerus et proprius Filius  ille ueraciter creditur, qui de substantia Patris est genitus, non aliunde assumptus, « duos se filios credere prodit, unum genitum, alterum assumptum, unum cui generatio dat nomen filii, alterum cui electio, uel gratia, siue adoptio. Forte dicat aliquis fauens partibus illius: Non sensit Felix duos, ut tu dicis, qui statim subiunxit: Unus tamen in utroque, non duo. Cui ego respondeo, non esse morem dicendi unquam ille, et cui, sicut in hoc loco Felix scripsit, nisi cum agitur de personis; et quem ita diuisum in corde tenebat, bene unire uerbis superuacuis non poterat. Iam enim superius ostendimus  ex uerbis Nestorii, ita et illi esse morem loquendi, idem unum esse in utroque, non duos. Sed certe beatus Cyrillus et ceteri qui idonei exstiterunt ad detegendam fraudem illius et expugnandam uesaniam, non illi crediderunt unum Dominum posse tenere in fide, de quo ita aperte loquebatur, sicut de duobus.

XX. Sed esto, consentiamus ei qui conatur asserere unum Filium Felicem sapuisse, non duos. Quid ergo est quod unum eumdemque dicit uerum et non uerum, proprium et non proprium, natiuitate et adoptione, genere et electione, substantia et assumptione? Certe talis unitas non est unitas, sed dualitas; sic coniungere, diuidere est; ita copulare, separare est. Rogo, ubi unquam legisti in diuinis  litteris, uel in dogmatibus catholicorum Patrum, quod Dominus noster secundum humanitatem suam, assumptione, electione, uel gratia dicatur esse Filius Dei Patris? Certe ego nunquam legi. Et si dicit Scriptura: Beatus quem elegisti et assumpsisti ; aut: Exaltaui electum de plebe mea ; nunquid talem sensum introducit, ut nos eum dicere et [d 1Kb] confiteri debeamus electiuum uel assumptiuum filium Dei Patris? Et si euangelista dicit eum plenum gratie et ueritatis; nunquid docet ut Deo Patri gratia esse filium secundum humanitatem eum confiteri debeamus? Ergo et quia Apostolus dicit de illo, semetipsum exinaniuit, formam serui accipiens, acceptiuum filium Deo Patri esse eum dicemus secundum humanitatem. Penset  diligenter quis, et quid, aut quare assumpsit, suscepit. Suscepit certe uerbum Dei ceternum Patri substantiam nostram; sed non ideo ut ipse sibi filius esset; non ideo ut Deo Patri alio modo inciperet esse filius, quam erat ante incarnationem; non ideo ut filiationis modos et nomina multiplicaret: quia nec se ipsum dualitatis copulatione duplicauit. Non enim alter est suscipiens, et alter susceptus: non est alter pro nobis pauper factus, nisi qui erat diues et ante susceptionem paupertatis: non est alter pro nobis peccatum factus, nisi qui erat antea nesciens peccatum: ut, sicut Apostolus  exponit, celestis medicus ex nobis acciperet per quod contraria medicamenta nobis adhiberet, scilicet ut salua impassibilitate sua, immortalitate, et incommutabilitate, [a 1Kb] sua nos morte uiuificaret, sua paupertate ditaret, suis contumeliis honoraret, suis uulneribus sanaret, et cetera huiusmodi. Sic et in quodam loco beatus scribit Hieronymus: » Que autem potest maior esse dementia quam ut Filius Dei hominis filius nasceretur, decem mensium fastidia sustineret, partus exspectaret aduentum, inuolueretur pannis, subiiceretur parentibus, per singulas adoleret etates, et post contumelias uocum, alapas, et flagella, crucis quoque nobis fieret maledictum, ut nos a maledicto legis absolueret, Patri factus obediens usque ad mortem? « Sed quia cuncta supra  scripta Felicis male sensa uerbis Patrum destruere debemus, legat cui placet iam adnexas Patrum sententias. Interim tamen, quia memini me supra dixisse nullo modo Felicem sibimet suadere potuisse, ut in uno Domino duarum naturarum coniunctionem naturaliter ac substantialiter factam crederet, et uerbis beati Cyrilli ostendimus quomodo naturaliter facta credatur, habet lector de eadem re [b 1Kb] beati Hieronymi satis politam et enucleatam sententiam, cum de illo diuine Scripture loco ageret, ubi dictum est: Ponam inimicitias inter te et inter mulierem, et inter semen tuum et semen mulieris. Ipsa tuum calcabit caput, et tu insidiaberis calcaneo eius . » Nonne, inquit, conspicis, nonne consideras, quod iam tunc illi minabatur in Christo? Alium enim  semen mulieris, nullum prorsus accipio, nisi illum quem Apostolus ait factum ex muliere, factum in carne, illum, qui ut euangelista refert, Ioseph filius putabatur esse, sed non erat, illum utique qui uerbum caro factum est. Nam si generandi publicam istam et naturalem circumspicimus rationem, semina non habent mulieres. Denique nulla concipit sine uiro. Ac per hoc, quoniam iam tunc in Adam semen humane generationis esset transgressione uitiatum, semen celeste promittitur, ut Apostolus sentit, non ex corruptione uiri, sed ex Deo, quod tamen caro fieret in muliere, et elementa prima illa corporea substantie, id est, humoris et sanguinis, in ipso sibi uasculo, in quo ipsa elementa sita sunt, naturaliter aptaret. « [c 1Kb] Beatus quoque Augustinus:  » Illa enim natura, inquit, que semper genita manet ex Patre, nostram naturam sine peccato suscepit, ut nasceretur ex uirgine. Neque enim natura eterna atque diuina temporaliter concipi et temporaliter nasci ex natura humana ullatenus posset, nisi secundum susceptionem ueritatis humane ueram temporaliter  conceptionem atque natiuitatem ineffabilis in se diuinitas accepisset. Sic est Deus eternus ac uerus, ueraciter secundum tempus conceptus, et natus ex uirgine. Dum enim uenit plenitudo temporis, misit Deus Filium suum factum ex muliere, factum sub lege, ut eos qui sub lege erant, redimeret, ut adoptionem filiorum reciperemus; illo scilicet Deo facto naturaliter filio hominis, qui unicus est naturaliter Filius unigenitus Dei Patris. «

XXI. Contra illud uero quod Felix dicit, duobus modis Deo Patri unum esse filium, et duobus modis matri: que dicendo, illuc tendit, ut ostendat eum secundum diuinitatem quidem esse uerum, secundum humanitatem autem non esse uerum: quod quam falsum sit, iam supra positis sententiis beati Cyrilli  ostensum est; et nunc eiusdem et aliorum ponenda sunt testimonia, per que ostendendum est, et unicum Dominum nostrum totum esse Deum, et Dei Filium, hominem quoque et hominis filium, salua tamen proprietate utriusque substantie, totumque esse uerum quod est; ut quicunque diuersos modos filiationis Dei in fide nobis introducere uoluerit, uideat an locum inueniat. Beatus Cyrillus: » Libet, ait, eum percontari utrum unitatem uerbi ad humanitatem uerbi, siue ad sanctum corpus animatum intelligibiliter factam dicat secundum ueritatem, an potius cum aliis simul, et ipse secundum copulationem, que per habitudinem est sermo docibilis et inexistentis forme ad inexistentem et diuinam formam. Unum namque unitas demonstrauit, et in  duos diuidere refutamus. Nam licet factum est caro uerbum secundum Scripturas, attamen est etiam sic filius unigenitus secundum unitatem ueram, que ultra mentem et rationem est. Ipse igitur unus et uerus Christus iehsu, tanquam per instrumentum proprii corporis operatus est signa diuina, et non operatum in eo. « Item Cyrillus: » Dominus noster iehsu Christus unus, inquit, et solus uere Filius existens Dei Patris, caro factus, et principat omnium simul cum proprio genitore, flectiturque ei omne genu celestium, terrestrium et infernorum, et confitetur omnis lingua, quia Dominus iehsu Christus in gloria est Dei Patris. Est igitur ipse Dominus quidem omnium, secundum quod intelligitur et est Deus, licet non sine carne post inhumanationem.  Ipse uero rursus nec Deus nec Dominus. Est enim absurdissimum, magis autem omni impietate uere completum, ita sapere uel dicere. « Item ipse: » Dispensationis Unigeniti cum carne sacramentum, a nobis iam factis, nunc nichilominus copulare sermonibus dignum est, et eos non sine decenti ratione  monstrare. « Et post pauca: » Cum Nestorius igitur ita scripserit de Christo: Ergo qui passus est pontifex misericors, nam uiuificator eius qui passus est Deus, et Deum Christi Deum uerbum nominauerit, adieceritque his: Erat autem ipse et infans, et infantis Dominus, non affirmamus, quia non decentior natu, magis autem impie nimis eius uerba prolata sunt. Si enim Deus est Christi ex Deo Patre uerbum, duo modis omnibus erunt, et indubitanter. Quomodo autem intelligitur et infans ipse, et Dominus infantis? Non ergo dicitur et Deus suimet ipsius, et Dominus Emmanuel, si est idem Deus simul et homo, tanquam inhumanatum et incarnatum Dei uerbum. «

XXII. Beatus quoque Augustinus: » Ego enim,  inquit, Saluatorem nostrum non diuido, non confundo, ne aut incorpoream et imaginariam carnem, aut carnalem et mortalem predicem deitatem. Non separo; ne Dei Patris unam secundum carnem, et alteram secundum maiestatem introducere uidear prolem; quia idem Dei Filius et sine initio processit ex Patre, et secundum tempus nasci est dignatus ex uirgine. Impassibilis in suo, passus in nostro, dum imcomprehensibilem maiestatem uelut quoddam indumentum carnis uestire est dignatus ex utero. Mediatoris una persona, non una substantia; una inquam persona, ne sit non unus Christus; non una substantia, ne mediatoris dispensatione submota, aut Dei tantum dicatur aut hominis filius. « Et post pauca: » Quibus in unam personam incomprehensibili  mediatoris dispensatione coniunctis, seruauit singulis propria, sed coniunxit propriis aliena. Seruauit propria, dum non amisit immensitatem diuinitatis, et infirmitatem non respuit carnis. Coniunxit propriis aliena, dum idem atque inseparabilis Christus, et proprio carnis occiditur, et proprio deitatis apud inferos non tenetur. Proprio carnis gustauit uita mortem, proprio deitatis perpetuam reddidit carnem. Non ergo recte dicitur, In Filio Pater est passus; quoniam in carne, que ei non est cum Patre communis, passus est filius. Itaque glorificata est caro maiestate, dum maiestas humiliata docetur in carne. Sed utrumque non de duobus Christis, sicut putas, sed de uno atque eodem ipso, quem post partum uirginis Deum et hominem nouimus,  nos certum est predicare.« Ecce beatus Augustinus asserit quia qui Saluatorem nostrum confundit, aut incorpoream et imaginariam carnem, aut carnalem et mortalem predicat deitatem; qui uero separat unam secundum carnem, et alteram secundum maiestatem Dei Patris, introducere uidetur prolem. Certum est ergo separare te Saluatorem nostrum qui duos modos tenes filiationis, ut aliter sit Filius secundum deitatem, et aliter secundum carnem. Quod si unus atque idem est inseparabilis Deus et homo qui et proprio carnis occiditur, et proprio  deitatis inseparabilis permanet, ubi habebunt locum tui modi?

XXIII. Item beatus Augustinus: » Filiorum namque alii, inquit, sunt adoptiui, alii naturales. Hi, quia geniti ab initio, filii semper ac proprii. Illi, primo alieni, post filii, cum per adoptionem in familiam uideantur adscisci. Quibus ergo comparandus est Filius Dei? Si adoptiuis; erit apud Patrem similis nobis. Si propriis; ex substantia exstitisse dicendus est genitoris. « Ecce beatus Augustinus aperte docet, quia [a 1Kb] adoptari in filio non potest, nisi qui antea exstitit alienus; nec potest quisquam per adoptionem accipere patrem, nisi qui habuit proprium. Tu qui duobus modis unicum Dominum predicas esse filium Patri, id est, proprietate et adoptione, ostende ex  illa parte qua adoptiuus est, quem habuit proprium, aut ostende fuisse illum antequam adoptaretur; sicut beatus Augustinus adoptiuos distinxit a propriis. Item beatus Augustinus : » Proinde, ait, Christus iehsu Dei Filius, Deus est et homo. Deus ante omnia secula, homo in nostro seculo; Deus, quia Dei uerbum: Deus enim erat uerbum. Homo autem, quia in unitatem persone accessit uerbo anima rationalis, et caro. Quocirca in quantum Deus est, ipse et Pater unum sunt: in quantum autem homo est, Pater maior est illo. Cum enim esset unicus Dei Filius, non gratia, sed natura, ut esset etiam plenus gratia, factus est et hominis filius, ipse idem utrumque ex utroque unus Christus. « Si aliquando beatus Augustinus debuisset predicare  Dominum nostrum gratia esse Filium Patris secundum humanitatem, in hac sententia haberet precipuum et congruum locum. Dicens ergo, Cum enim esset unicus Dei Filius, non gratia, sed natura, adiungeret ut esset etiam filius gratia, factus est et hominis filius. Non autem dixit ita. Sed ait, Ut esset etiam plenus gratia, factus est et hominis filius. Qua autem ratione dicat eum factum filium hominis, propterea ut esse posset plenus gratia, in subsequenti sententia diligenter exponit, dicens: » Hic omnino granditer et euidenter Dei gratia commendatur. Quid enim natura humana in homine Christo meruit, ut in unitatem persone unici Filii Dei singulariter esset assumpta? Que bona uoluntas, euius boni propositi studium, que bona precesserunt, quibus mereretur  iste homo una fieri persona cum Deo? Nunquid antea fuit homo; et hoc ei singulare beneficium prestitum est, cum singulariter promereretur Deum? Nempe ex quo homo cepit esse, non aliud cepit esse quam Dei Filius; et hoc unicus, et propter Deum uerbum, quod illo suscepto caro factum est, utique Deus; ut quemadmodum est una persona quilibet homo, anima scilicet rationalis et caro, ita sit Christus una persona, uerbum et homo. Unde nature humane tanta gloria, nullis precedentibus meritis sine dubitatione gratuita, nisi quia magna hic et sola  Dei gratia fideliter ac sobrie considerantibus euidenter ostenditur; ut intelligant homines per eamdem gratiam se iustificari a peccatis per quam factum est ut homo Christus nullum posset habere peccatum? Sic eius matrem angelus salutauit, quando ei futurum nuntiauit hunc partum. Aue, inquit, gratia plena: et paulo post, Inuenisti, inquit, gratiam apud Dominum. Et hec quidem gratia plena, et inuenisse apud Deum gratiam dicitur, ut Domini sui, imo Domini omnium, mater esset uirginitate seruata. « Et post pauca: » ueritas quippe ipsa, unigenitus Dei Filius, non gratia, sed natura, gratia suscepit hominem tanta unitate persone, ut idem ipse esset etiam hominis filius. « In hoc etiam loco ubi dicit Dei Filius non gratia, sed natura, poterat subiungere,  gratia etiam factus est Filius Dei, suscipiendo hominem, si eum gratia Filium Dei Patris secundum humanitatem esse deberemus credere. Sed non dixit aliquid tale. Imo ait: Gratia suscepit hominem. Qui suscepit; utique Filius Dei uerbum Dei. Certe gratia suscepit hominem. Misericordia factus est homo; quia misericordia natus, non conditione; misericordia mortuus, non debito. Nunquid hic aliquid referimus ad Patrem, ut dicere possimus gratia esse eum Filium Dei Patris? Nam sicut credere deberemus gratia, adoptione, uel assumptione, aut quidquid secundum hec dici potest, Filium Dei secundum humanitatem, supra fuisset beato Augustino ad proferendum aptissimus locus, ubi dixit de homine assumpto, » nempe ex quo esse homo cepit, non aliud cepit  esse quam Dei Filius, « ut adderet, gratia, adoptione, electione, aut aliquid huiusmodi. Sed non fecit ita. Quod ergo addidit, uideamus utrum possit ad ista pertinere. Ait enim: » Nempe ex quo homo esse cepit, non aliud cepit esse quam Dei Filius, et hoc unicus, et propter Deum uerbum, quod illo suscepto caro factum est, utique Deus. « Ecce beatus Augustinus hominem dicit unam factum personam cum Deo, et esse Filium Dei unicum, et Deum. Nunquid significauit hic nobis ut credere eum debeamus non uerum Filium Dei, non uerum Deum, sicut Felix docet? Certe ego puto, quia cum diceret, ex quo esse cepit, non aliud cepit esse quam Dei Filius, propterea addidit, et hoc unicus, ut nos eum uerum Filium Dei credamus, et totum uerum, et totum  proprium, non medium proprium, et medium adoptiuum.

XXIu. Si autem in hoc loco inusitato more ego alicui loqui uideor, quia dico totum Dominum; audiat, quisquis ille est, similem huic sententiam [a 1Kb] Symmachi pape ad Anastasium imperatorem: » Christus itaque Deus ueraciter totus, et totus homo est, sic conceptus, sic editus, sic conuersatus in seculo, sic passus, sic apud inferos, sic resuscitatus, sic cum discipulis apparens, sic eleuatus in celum, sic exinde  dictus est esse uenturus, sic hodieque in celi regione persistit, dicente Apostolo, in quo habitat omnis plenitudo diuinitatis corporaliter. Et certe de eo dicit quod nunc est ipse. Ergo ille est minimus qui credit in Christo, qui in huiusmodi Christum credit, qui in integrum Christum credit, non in semi-Christum, et ideo non Christum, quia Christus non nisi integer, integer autem non nisi huiusmodi. « Ecce et beatus papa Symmachus totum Christum dicit ueraciter Deum esse, et totum hominem. Si ergo totus ueraciter Deus, totus utique uerus Deus, et proprius Filius Dei; quia tota generatio dedit nomen filio, non medio, ut uult Felix, quanquam nec humanitas sit de substantia Patris, nec diuinitas de substantia matris. Sed quia uerbum Dei, unius cum  Patre substantie, in unitate persone sue suscepit nostram substantiam, non erit alio modo filius post humanitatis assumptionem, nisi quo erat et ante incarnationem.

XXu. Item beatus Augustinus: » In terra, inquit, erat, et in celo se esse dicebat, et quod est maius, in celo filius hominis, in celo Filius Dei, ut unam demonstraret in utraque natura personam; et in eo quod Dei Filius erat, equalis Patri, uerbum Dei, in principio Deus apud Deum, et in eo quod filius hominis erat, et assumens animam humanam et carnem humanam, et indutus hominem exiens ad homines; quia in hoc utroque non duo Christi sunt, nec duo filii Dei, sed una persona, unus Christus Filius Dei; idem unus Christus, non alius hominis,  et alius Dei Filius; sed Dei Filius secundum diuinitatem, hominis filius secundum carnem. Quis autem nostrum, qui parum sentimus, aut parum sapimus, non potius ita uellet distinguere: Filius Dei in celo, et filius hominis in terra? Sed ne sic diuideremus, et ita diuidendo duas personas induceremus, non ascendit in celum nisi qui de celo descendit. Quis? Filius hominis. Filius ergo hominis descendit de celo. Nonne filius hominis in terra factus est? Nonne filius hominis per Mariam factus est? Sed, o homo, noli, inquit, separare quem uolo copulare. Parum est quia filius hominis descendit. Christus enim descendit; idemque filius qui Filius Dei est. Sed est in celo qui ambulat in terra. In celo erat, quia ubique est Christus; idemque Christus et Filius Dei, et  filius hominis. « Item beatus Augustinus ait: » Predestinatus est ergo iehsu, ut qui futurus erat secundum carnem filius Dauid, esset tamen in uirtute Filius Dei secundum Spiritum sanctificationis, quia natus est de Spiritu sancto, et per uirginem Mariam illa ipsa ineffabiliter facta hominis a Deo uerbo susceptio singularis, ut Filius Dei esset filius hominis simul, et filius hominis propter susceptum hominem, et Filius Dei propter suscipientem unigenitum Deum ueraciter et proprie dicitur, ne non trinitas, sed quaternitas  crederetur. Predestinata est nature ista humane tanta et tam celsa et summa subuectio, ut quo attolleretur altius, non haberet; sicut pro nobis ipsa diuinitas quo usque se deponeret, non haberet humilius. « Item beatus Augustinus : » Hi sunt filii Dei quotquot Spiritu Dei aguntur, sed gratia, non natura. Unicus enim natura Dei Filius, propter nos misericordia factus est hominis filius, ut nos natura filii hominis, filii Dei per illum gratia fieremus. Manens quippe ille immutabilis, naturam nostram, in qua nos susciperet, suscepit a nobis, et tenax diuinitatis sue, nostre infirmitatis particeps factus est; ut nos in melius commutati, quod peccatores mortalesque sumus, eius immortalitatis et iustitie participatione amittamus;  et quod in natura nostra bonum fecit, impleti summo bono in eius nature bonitate seruemus. Sicut enim per unum hominem peccantem in hoc tam graue malum deuenimus, ita per unum hominem eumdemque Deum iustificantem ad illud bonum tam subtile uenimus.« Item beatus Hieronymus: » Propheta ait: uirga tua et baculus tuus ipsa me consolata sunt. uirga, mater est Domini; ex qua baculus iste, fesso iam per etatem mundo qui eum sustentaret, exiit. Illum ergo in uirginis uterum delapsum, ut totam redemptionis nostre historiam retexamus, partu effusum hominem se exhibuisse pro homine, et creaturam suam se de Creatore fecisse, illum formam serui accepisse, exinanisse se potestatis uoluntate, non natura deitatis, per quam non poterat non esse  quod fuerat, illum maledicta pro salutaribus meruisse miraculis, illum sputa, illum palmas, illum coronam spineam, illum postremo crucem pro nobis fuisse perpessum, illum inferna penetrasse, illum die tertia resurrexisse in id corpus quod cruci fuerat affixum, illum hominem Deum post mortem, mortis celum petiisse uictorem, sedere ad dexteram Dei, uenturum suo tempore ad iudicium faciendum, illum Spiritum Dei per sanctorum suorum quotidie ora celebrari. Hec cogitasse, uixisse est; hec meditatio, partus est anime; in hec relabi uel recurrere, cum Domino iungi est, et cum ipso, per hec humiliari est, cum ipso pati est, cum ipso mori est, cum ipso est etiam suscitari. «

XXuI. [a 1Kb] Beatus quoque uigilius: » Nos unum, inquit,  Christum eumdemque Dei Filium, et hominis filium, non duos profitemur, et ita uerbum intra uirginis uteri secreta carnis sibi initia conseuisse, id est, uere incarnatum fuisse, ut tamen uerbi natura non mutaretur in carnem; itemque carnis naturam ita per suscipientis commistionem in uerbi transisse personam, ut non tamen fuerit in uerbo consumpta. Manet enim utraque, id est, uerbi carnisque natura; et ex his duabus hodieque manentibus unus est Christus,  unaque persona. Quis enim sacrilega opinione indutus, eo usque desipiat, quis in tam abruptum erroris barathrum semetipsum iniiciat, ut Filium Dei sine sua propria carne, quam in sacre uirginis utero ineffabili societatis per se mistione ita sibimet adunauit, ut et uerbum homo, et homo Deus, idemque unus, non mutatis generibus nature fieret, neget hodie sedere ad dexteram Patris, uenturumque iudicare uiuos et mortuos, cum ipsum Dominum dixisse non nesciat, Cum uenerit filius hominis in gloria Patris sui? « Item ipse: » Nam cum iehsu Christus non uerbi sed carnis proprium sit nomen, et Deus proprium uerbi non carnis constet esse uocabulum; tamen et uerbum propter carnem suam, homo iehsu Christus; et caro propter uerbum Deum, Deus uerbum  est. « Item ipse: » Diuersum est initium non habere, et ex initio subsistere; mori, et mori non posse. Et tamen sicut ipsi Christo proprium est utrumque, ita non ipsi, sed in ipso est utrumque commune. Si enim dicamus quia ipsi est commune, necesse est ut exigatur a nobis dare et ostendere alium, cum quo sit ei hoc ipsum commune: que professionis necessitas in Nestorii uergit impium dogma. Melius igitur et catholice dicimus in ipso, et non ipsi, esse commune: et melius ipsi, et non in ipso, dicimus proprium esse. Ergo proprium est illi mori, qui propter naturam uerbi, mori non potest. Item propter ineffabile mysterium unius persone, utrarumque naturarum communis in ipso fuit mortalitas carnis uerbi nature, que mori non potuit, et  communis in ipso est immortalitas uerbi nature carnis, que morti succubuit. Ergo sicut illi mori et non mori ex utrisque naturis est proprium; ita commune est in ipso utrisque naturis, quod illarum est proprium. «

XXuII. Sanctus Hilarius confessor: » Natus ergo, inquit, unigenitus Deus ex uirgine homo secundum plenitudinem temporum, in semetipsum prouecturus in Deum hominem, hunc per omnia euangelici sermonis modum tenuit, ut se Dei Filium credi doceret, et hominis filium predicari admoneret; locutus et gerens homo uniuersa que Dei sunt loquens, deinde et gerens Deus uniuersa que hominis sunt: ita tamen ut ipso illo utriusque genere sermonis nunquam nisi cum significatione et hominis locutus et  Dei sit. « Ecce aperte beatus Hilarius dicit Dominum nostrum Iesum Christum docentem in synagogis et ubique hunc modum sermonis per omnia tenuisse, ut se Dei Filium credi doceret, et utique uerum: quod si uerum, et proprium: alioquin, quare ex illo tempore non sunt inuenti quatuor modi quibus crederetur, duobus uidelicet Patri, et duobus matri? Beatus autem [b 2Kb] Proculus Constantinopolitanus episcopus, cum exponeret uerba Apostoli ubi  loquitur de Iudeis  dicens: » Quorum Patres, ex quibus Christus secundum carnem, qui est super omnia Deus benedictus in secula, ait: Hec Pauli uerba, quam subreptionem calumnie eorum qui praua diligunt habere mittunt! Dixit enim Christum, ut ostendat quoniam secundum ueritatem Deus factus est homo. Dicit eum ex Iudeis secundum carnem ut insinuet quia non ex illo tempore quo est incarnatus exsistat. Dixit eum qui est, ut eum sine initio declaret. Dixit eum super omnia, ut totius creature Dominum predicet. Dixit eum Deum, ne passionibus habituque traducti intemeratam eius audeamus negare substantiam. Dixit benedictum, ut adoremus eum tanquam omnipotentem suppliciter, nec ut conseruum calumniis appetamus.  Dixit eum in secula, ut demonstret quod is qui nos uerbo creauit, pro sua diuinitate iugi a nobis honore celebretur. Habentes itaque Christum et exsistentem, et Deum, et benedictum in secula, ueneremur eum Deum et Dominum, dicentes assertoribus exterorum dogmatum, Si quis spiritum Christi non habet, hic non est eius. «

XXuIII. Iterum interrogat Felix dicens: » Quid differt inter propria naturaliaque nomina diuinitatis in uno Filio Dei, atque accedentia humanitatis eius? « Respondetque subiungens: » Hoc differt, quod in diuinitate sicut uerus est Filius Dei, ita et uerus Deus. In humanitate uero sicut uerus est homo, ita uerus est Filius hominis. « uidetur mihi Felix rem in hoc loco fecisse ridiculosam. Differentiis  namque nominum interrogauit diuinitatis et humanitatis, et respondit hoc differre quod in diuinitate uerus sit Deus, et in humanitate uerus homo. Hoc non est differentia nominum, sed potius separatio substantiarum. Nam si, ut ait, diuinitatis nomen est Deus, et humanitatis homo, debuit utique dicere quid differat inter utrumque nomen, id est, Deus et homo; et ut in sequentibus ait, in diuinitate unigenitus, in humanitate primogenitus, debuit certe dicere quid differat inter unigenitum et primogenitum. Sed ponamus ipsius Felicis uerba que prosequitur, ut ex ipsis lector cognoscat quomodo separando nomina, diuidit substantias: » In illa, inquit, Deus super omnia, in ista uero homo intra omnia; et ut breui compendio plurima concludam, in illa, id est in essentia  diuinitatis, Deus, Dominus, Patris uerbum, Patris ueritas, sapientia, uirtus, imago Patris, inuisibilis  splendor Patris, lumen ex lumine, consubstantialis Patri, consimilis ei, equalis per omnia, inuisibilis ut Pater, immensus, incircumscriptus, omnipotens, creans omnia cum Patre et Spiritu sancto, factor, uiuificans quos uult, sicut et Pater, eligens cum Patre quos uult, predestinans cum Patre quos prescit, sanctificans, deificans, glorificans quos uult, et reliqua his similia plurima. Accedentia uero illi sunt, homo, infans, puer, adolescens, iuuenis, minister legis, seruus Patris, minor Patre, subiectus, frater electorum, particeps eorum, coheres, propinquus illorum, conformis, consimilis per omnia, excepto peccato, mediator Dei et hominum, propheta, euangelista, apostolus, sacerdos, pontifex. Hec omnia, et his similia accedentia sunt illi secundum  dispensationem carnis, non propria secundum potestatem deitatis. «

XXIX. Ecce, ut lectio ipsa demonstrat, Felix aperte testatur hec nomina secundum dispensationem carnis, non esse propria secundum potestatem deitatis. Si caro ipsa propria dicitur, et est uerbi; quare carnis nomina non erunt propria ei cuius est caro ipsa propria? Ut mihi uidetur, intellexit Felix quod ista nomina, id est, homo, infans, puer, apostolus et pontifex, non essent Domini et Saluatoris nostri, nisi incarnaretur: quod utique uerum est. Non tamen intellexit quod postquam incarnatus est, propria facta sint Dei, quia Deus ipse factus est hec, id est, Deus uerbum factus est homo, infans, et puer: ipse factus est apostolus, ipse factus est  pontifex. Sed quia, ut dixi, bene potuit dicere Felix quod ipsa nomina non sint in Domino ex natura diuinitatis, sed ex humanitatis; non tamen bene dixit quod non sint propria; quia propria facta sunt, propter carnem propriam quam assumpsit.

XXX. Nos tamen, quam cautelam sane fidei in hac re tenere debemus, ex uerbis Patrum ostendamus. Beatus itaque uigilius episcopus [a 1Kb] in expugnatione Acephalorum hereticorum sic dixit: » Sicut illi mori et non mori ex utrisque naturis est proprium, ita commune est in ipso utrisque naturis quod illarum est proprium. Et, ut exempli gratia dixerim, proprium mihi est notam liuoris cuiusque uerberis gestare in corpore meo per naturam carnis mee; et proprium mihi est hanc eamdem notam  non gestare in spiritu meo per naturam anime mee. Item, proprium mihi est plagam uerbi, id est, sermonem  durum gestare in mente mea per naturam anime mee, et proprium mihi est eamdem plagam non portare in corpore meo per naturam carnis mee. Et cum sit mihi utrumque proprium; et corpori, et anime mee, utrumque alienum; quia nec corpus durum letumue sermonem intelligit, nec anima flagelli uulnere liuescit. Utrumque tamen commune est in semetipso, et anime et corpori meo: quia nec anima extra corpus, a quo ei sentire proprium fuerat, sentit; nec corpus citra anime consortium plagarum indicia gestauit. Quod ergo proprium mihi in singulis, et alienum est singulis, id commune est in me ipso singulis, quod proprium est singulis. Et tamen ego ipse unus sum in utrisque, in me ipso communibus; et ego ipse unus sum in singulis mihimet ipsi propriis. Que cum ita sint,  series nobis diuinarum percurrenda est litterarum, et plurima testimonia congreganda, quibus demonstretur quam sit impium et sacrilegum, ea que sunt propria carnis Christi, ad naturam uerbi proprietate referre, et que sunt propria uerbi proprietate nature carnis ascribere: et quam sit nichilominus impium, ea que sunt propria carnis per exceptionem proprietatis alienare a uerbo, et que sunt propria uerbi, eadem exceptionis lege alienare a carne; cum sit eis in Christo utrumque commune, et Christus sit utrumque. «

XXXI. Felix in sola humanitate dicit Dominum apostolum et pontificem fuisse. Beatus autem Cyryllus contra hoc ita docet, dicens: » Scripture  namque diuinitus inspirate Deum nobis inhumanatum predicant Emmanuel, participatumque carne et sanguine proxime nobis Dei et Patris affirmant uerbum factum, hoc est, hominem, non per conuersionem, seu mutationem, sed uirtute ineffabili unitatis. Ideoque et unum dicimus Dominum Iesum Christum, unamque fidem, et unum sanctum baptisma. Qui autem a dogmatibus sic rectis recedunt, et contra sacras litteras durum atque superbum obiiciunt sensum, et hoc solum quod bene se habere arbitrantur inspiciunt, hominem uero assumptum a Deo uerbo dicunt, secundum illud puto quod per unum sanctorum dictum est prophetarum: Non eram propheta, neque filius prophete, sed caupo eram fricans sicamina, et assumpsit me ex ouibus. Et sicut  ait beatus Dauid, Suscipiens mansuetos Dominus. Per habitum quippe et familiaritatem spiritalem, tanquam in uoluntate et gratia et sanctificatione, sicut et nos ipsi adherentes Domino, unus spiritus sumus, secundum quod scriptum est. Sed non est hoc humanari Dominum, sed neque proxime nobis carne et sanguine participare, sed magis proprium facere hominem, et non secundum alium modum quem dici poterit prophetas et apostolos et alios sanctos omnes. Putasne sanctus Paulus seducebat sanctificatos per fidem apertissime dicens de unigenito, quia cum esset diues, pauper est factus propter nos? Absit. uere namque dicit omnino ueritatis preco, qui est diues. Et quomodo pauper factus  est? Etiam nunc sermo hic a nobis examinetur. Siquidem, sicut et sapere et dicere ipsi presumunt, homo assumptus a Deo est, quomodo pauper est factus qui assumptus est, et ultra naturam dignitatibus declaratus. Glorificatus est enim; aut si non est hoc uerum, derogabitur ab eis assumptioni tanquam deportanti ad minorem partem, et inhonestiorem mensuram humanitatis. Sed ita sapere dissonum est. Ergo non est pauper factus, qui assumptus est. Restat enim dicere, quia factus est in paupertate nostra, qui diues est tanquam Deus. « Et iterum: » Respicienda itaque sunt non illorum multiloquia, sed recta et immaculata fides euangelice atque apostolice sanctionis. Deus est in carne et in sanguine, humanitatisque mensuram per ea que humana sunt cognoscimus. Millia millium enim angelorum  sanctorum ministrant ei, et sacram eius sedem circumstant seraphim. Quia uero factus est homo, appellatusque summus sacerdos, non tanquam maiori Deo offerens sacrificium, sed sibimet et Patri, fidei nostre negotiatus confessionem. « Et iterum: » Intuere siquidem eum immolantem quidem secundum humanitatem, assidentem uero sicut Deum. Quid enim ait beatus Paulus? Talem pontificem habemus, qui sedet in dextera sedis maiestatis in excelsis. Scientes igitur quia cum Deus esset. factus est homo, est autem unus atque idem filius, ipsi omnia tribuimus tanquam uni, et dispensationis non ignorauimus modos, sensuum uirtutem artificiose atque prudenter in eius semper conuertentes  obedientiam. «

XXXII. Felix soli diuinitati tribuit uiuificationem, dicens Dominum secundum diuinitatem uiuificantem quos uult; et non recordans quod et caro uiuificatoris uerbi, uiuificatrix credenda est, beato Cyrillo docente ita: » Proprium ergo corpus factum dicimus uerbi, et non hominis alicuius seorsum, et separati alterius citra eum qui intelligitur Christus et Filius. Sicut autem proprium nostrum uniuscuiusque dicitur corpus seorsum eius cuius est, et in uno Christo intelligendum utique exsistens nostris corporibus cognatum siue consubstantiale. Factum enim ex muliere proprium eius, sic ut dixi intelligitur et dicitur. Quoniam uero secundum naturam est ex Deo Patre uerbum, uiuificatricem ostendit  suam carnem; idcirco facta est nobis benedictio. uiuificans denique dicebat Christus: Amen dico uobis: Ego sum panis uiuus qui de celo descendi, et uitam dedi mundo. Et rursus: Panis autem quem ego dedero, caro mea est pro mundi uita. Et iterum: Qui manducat meam carnem, et bibit meum sanguinem, in me manet, et ego in eo. « Item beatus Cyrillus: » Uti ne uidear ego solus uerbi corpus proprium nominare, etiam sanctorum Patrum uolui ponere testimonia, ut sciant aduersarii quia inaniter nos inclamant sequentes ubique illorum uoces. Ait itaque famosissimus noster Pater et episcopus Athanasius in libro de sancta Trinitate: Et apparebat quia non erat phantasia, sed uere habebat  corpus. Docebat enim Christum induentem humanam carnem, hanc cum propriis passionibus eius indui totam; ut sicut totam proprium eius dicimus esse corpus, ita et corporis passiones proprie solum eius dicantur, licet non contingerent secundum diuinitatem eius. «

XXXIII. Interrogat Felix dicens: » Recurrunt propria nomina ad accidentia, seu accidentia ad propria, an non? « Respondet: » Recurrunt. « Interrogat: » Quo ordine? « Respondet: » Propter singularitatem persone, in qua diuinitas Filii Dei cum humanitate sua communes habent actiones; qua ex causa aliquando ea que diuina sunt referuntur ad humana, et ea que humana fiunt, interdum ascribuntur ad diuina, et hoc ordine aliquando Dei Filius  in hominis filio filius hominis appellari dignatur, et hominis filius in Dei Filio Filius Dei nuncupatur. « Hic admoneo lectorem ut istum Felicis recursum nominum conferat cum relatione Nestorii, et perpendat ne forte similia sint. Sicut enim supra  posuimus uerba Nestorii, dicit ille: » Sicut inseparabilem a diuina natura habens copulationem relatione Dei et intelligentia omni creatura adorationem exhibente; et neque duos filios dicimus, neque duos Dominos. « Et post aliqua iterum Nestorius ait: » Sed solus precipuum habens hoc quod ad Dei uerbi copulationem, adoptione et dominatione participans, auferens quidem omnem suspicionem dualitatis filiorum et dominorum, prestito uero nobis in copulatione ad Deum uerbum, omnem haberet  ipsius fidem et intelligentiam et theoriam, pro quibus et adorationem pro relatione Dei ab omni suscepit creatura. « Ecce Nestorius dicit Dominum relatione Dei theoriam suscepisse, id est, deitatem et adorationem. Felix uero dicit recurrere nomina propter unitatem persone, et propterea appellari Dei Filium hominis filium, et hominis filium Dei Filium nuncupari. uidetur namque mihi quia licet utriusque, Nestorii uidelicet atque Felicis, noua et inusitata atque confusa sint uerba, unus tamen eorum aut similis in hoc loco est sensus. Deinde diligenter considerandum est hoc quod Felix dixit: » Aliquando Dei Filius in hominis filio filius hominis appellari dignatur.« Quid est hoc? Nunquid aliquando, et non semper? Nunquid appellari et non esse? Deinde  ait, » Et hominis filius in Dei Filio Filius Dei nuncupatur. « Nunquid nuncupatur tantum, et non est?

XXXIu. Sed quia scio horum uerborum quamdam similitudinem esse in dictis beati Hieronymi, que iste in prima sua contentione prauo sensu efferre solebat, uideamus, si ab illo istius sensus et uerba non discrepant. Ait namque beatus Hieronymus : » Hic filius hominis per Dei Filium, Dei esse Filius in Dei Filio promeretur. « Ecce beatus Hieronymus dicit esse promeretur. Felix dicit appellatur et nuncupatur. Certe multum differt inter esse promeretur, et appellatur, aut nuncupatur. Filius, inquit, hominis in Dei Filio Filius Dei esse promeretur. Certe sic  cuncta Christi Ecclesia catholica credit et confitetur. Qui esse promeretur, uere et proprie esse cepit: quia, ut iam supra dictum est, ex quo esse cepit, non aliud cepit esse quam Dei Filius, et hoc unicus. Qui autem appellantur et nuncupantur, spiritum adoptionis acceperunt, ut filii Dei uocarentur: quia ex quo esse ceperunt esse filii Dei, sed filii Adam: filii ire, et filii huius seculi; et dum ista essent, preuenit eos misericordia Dei antequam illi ulla bona uelle aut eligere possent: et sicut eos presciuit et predestinauit ante mundi constitutionem, et uocauit tempore constituto, ac iustificauit per adoptionem et redemptionem animarum, deinde glorificaturus est per adoptionem et redemptionem corporum in ultima resurrectione. Hec fiunt in illis  qui per gratiam adoptionis filii efficiuntur et appellantur Dei, per illum qui ante secula naturaliter natus, et in seculo naturaliter factus est unicus Filius Dei, qui nascendo est Filius Dei, non renascendo, cui nomen filii generatio dedit, non regeneratio, qui ex illa substantia qua esse cepit, ex quo esse cepit, non aliquando nuncupatur Filius Dei, ut Felix uult, sed semper est, ut catholici credunt. Ita nos, sicut beatus Hieronymus ait, Deum hominem que iungentes, et filium hominis in Iesu, et Filium Dei tenemus in Christo. Hic sapientia uertetur, ut Apocalypsis ait. Hic promisse antidoti aperienda uirtus. Hic Manicheorum uirus, terrestre germen Arianorum, diuino, si dici fas est, semine superandum est.


XXXu. Memoratur item Felix dicti Dominici, quo ait: Nemo ascendit in celum nisi qui descendit de celo, filius hominis qui est in celo. Et subiungit dicens: » Certe quando hec loquebatur, nondum erat filius hominis in celo per naturam in suscipiente se, hoc est, in Filio Dei. « Sed quia ego in hec uerba aduertere non possum quid dicere uoluerit, aut quid senserit, ista indiscussa pretermittenda, et ad alia eius transeundum est; maxime quia predicta dominica uerba exposita uerbis beati Augustini supra posuimus.

XXXuI. Item Felix: » Certe, ait, catholica fides credit quod non proprius Dei Filius, qui de substantia Patris genitus est, et per omnia Patri similis, pro nobis traditus sit, sed homo assumptus ab eo. «  Hec Felix. Nos autem dicimus: Absit, absit, ut ita catholica fides credat, que sine intermissione decantat, dicens: Credo in Deum Patrem omnipotentem, et in Iesum Christum Filium eius unicum Dominum nostrum, natum de Spiritu sancto et Maria uirgine, passum sub Pontio Pilato, crucifixum et sepultum. Ita enim catholica fides credit, quod ipse qui Filius Dei Patris omnipotentis est, et natus est de Spiritu sancto et uirgine, ipse sit pro nobis traditus, ipse passus, ipse crucifixus, mortuus et sepultus, ipseque resurrexerit, ascenderit ad celos, et sedeat nunc ad dexteram Patris, et inde, hoc est, de dextera Patris, uenturus sit ad iudicandos uiuos et mortuos. Sed quia, ut superius  uerbis  beati Hieronymi dictum est, hec cogitasse, uixisse est, hec meditatio, partus est anime, in hec relabi uel recurrere, cum Domino iungi est, et cum ipso per hec humiliari est, cum ipso pati est, cum ipso mori est, cum ipso est etiam suscitari, bonum et iocundum est de hac re Patrum quoque hic sententias subnectere. Beatus Augustinus de hoc ita dicit: : » Cuius et natiuitatem futuram secundum carnem, et mortem, et resurrectionem, atque ascensionem in celis, lex et prophete prenuntiare nunquam destiterunt, prout ipse precipiebat, obedientes et uerbis et factis. Nam et sacrificiis carnalium uictimarum, que sibi ipsa sancta Trinitas, que unus est Deus Noui et ueteris Testamenti, a Patribus nostris precipiebat offerri,  illius sacrificii significabatur gratissimum munus, quod pro nobis se ipsum solus Deus Filius secundum carnem esset misericorditer oblaturus. Ipse enim secundum apostolicam doctrinam obtulit semetipsum pro nobis oblationem et hostiam Deo in odorem suauitatis. Ipse uerus Deus, et uerus pontifex, qui pro nobis, non in sanguine taurorum et hircorum, sed in sanguine suo semel introiuit in sancta: quod tunc pontifex ille significabat, qui cum sanguine sancta sanctorum per annos singulos introibat. Iste igitur est qui in se uno tantum exhibuit quod esse necessarium ad redemptionis nostre sciebat effectum. Idem sacerdos et sacrificium, idem Deus et homo; sacerdos, per quem sumus reconciliati; sacrificium, quo reconciliati; templum, in quo reconciliati;  Deus, cui reconciliati. Solus tamen sacerdos, sacrificium et templum; quia hec omnia Deus secundum formam serui. Non autem solus Deus, quia hoc cum Patre et Spiritu sancto secundum formam Dei. Reconciliati igitur sumus per solum Filium secundum carnem, sed non soli Filio secundum diuinitatem. « Beatus quoque uigilius : » Ita uerbum Dei iure dicimus passionis iniurias pertulisse, non tamen passionem ullo modo sensisse. Dicam adhuc manifestius. Confixa est diuinitas clauis; sed ipsa penetrari non potuit, sicut caro eius potuit. Siquidem uulneri locum caro patefacta aperuit. Nam deitas indiuisibilis atque impenetrabilis mansit. Ita ergo suscipiendo passiones, et earum non cedendo effectibus, apparet Dei uerbum  impassibiliter passum. Sed quia caro eius hec omnia non solum pertulit, sed et sensit, et cessit, iure ac merito dicimus Deum his omnibus passionum conditionibus sensibiliter affectum in carne sua, sine sensu uel mutatione diuinitatis sue. uide ergo: perferre passionem, nature est utriusque; sed cedere passioni, non est utriusque nature, cum sit unius eiusdemque persone. « Beatus quoque Athanasius ita dicit: »Et ostensum est omnibus quia non corpus erat uerbum, sed corpus erat uerbi; et hoc palpauit Thomas postquam eum resurrexisse uidit a mortuis, et uidit in eo fixuras clauorum quas pertulit,  ipsum uerbum in suo corpore dum crucifigeretur aspiciens; et cum posset prohibere, non prohibuit, sed etiam propria sua faciebat que erant propria corporis, tanquam sua, uerbum incorporale, denique ceso corpore a ministro, sicut ipse patiens dicebat: Dorsum meum dedi ad uerbera, et faciem meam non auerti a confusione sputorum. Que enim humanitas patiebatur uerbi, hec inhabitans uerbum ad se referebat, ut nos deitatis uerbi participes esse possemus. Et erat admirabile, quia ipse erat patiens et non patiens; patiens quidem, quoniam proprium eius corpus patiebatur; et in ipso qui patiebatur erat non patiens, propterea quia natura Deus manens uerbum, est impassibile; et ipse quidem incorporalis erat in corpore passibile; corpus autem habebat  in se uerbum impassibile, destruens infirmitates ipsius corporis. «

XXXuII. Felix dicit: » Ita diuina Scriptura loquitur, ut ea que capitis sunt, id est Christi, referantur ad corpus, id est Ecclesiam, et ea que corporis sunt, ascribantur capiti. « Hoc ex parte uerum esse potest. Sed uerius diceret, si dixisset: Aliquando ex uoce corporis loquitur caput, sicut est illud, Saule, Saule, quid me persequeris? Et: Esuriui et dedistis mihi manducare, et cetera huiusmodi. Ceterum ea que proprie excellentie capitis sunt, non sic referuntur ad corpus, ut iste dicit: quoniam ista communio capitis et corporis magis est in uocibus Scripturarum, quam in actibus et rebus, sicut est illud in psalmo: Longe a salute mea uerba delictorum  meorum. Et: Deus, tu scis insipientiam meam, et delicta mea a te non sunt abscondita. In quibus Dominus pro corpore suo solam uocem suscepit, non actum, aut rem. Iste autem, ut mihi uidetur, propterea elaborat in tantum coniungere caput et corpus, ut etiam unam hec personam dicat, et ex hoc confirmari uideatur sensum eius, quo Dominum secundum humanitatem eisdem tantummodo modis credat Filium Dei Patris, quibus et ceteri sancti fiunt filii Dei, id est, gratia, adoptione, electione, predestinatione, et ceteris, ut ipse superius aperte de Domino dixit. Propter quod apparet in uerbis eius, quod plus quodammodo coniungat corpus Saluatoris Ecclesie, quam sancte Trinitati. Unde et his uerbis subiungit in conclusione operis  sui dicens: » Nihil enim habere potest Ecclesia quod ad uitam et pietatem pertineat, nisi quod a capite suo, id est Christo, acceperit, Apostolo teste, qui in epistola ad Ephesios scribens ait: Benedictus Deus et Pater Domini nostri Iesu Christi, qui benedixit nos in omni benedictione spiritali in celestibus in Christo, qui elegit nos in ipso ante mundi constitutionem, qui predestinauit nos in adoptionem filiorum per Iesum Christum in ipso. « uerum est omnino quod Christus et Ecclesia caput et corpus dicuntur ab Apostolo frequenter. Et [a 1Kb] ideo una persona sunt; quia et corpus, capitis corpus dicitur; et caput, corporis utique  caput. Non enim ad se dicitur caput, sed ad corpus. Sed tamen modus et discretio tenenda est, qualiter dicantur una persona. Neque enim eodem modo quo in Filio Dei uerbum, et carnem, unam credimus omnino esse personam, non coniunctam ex duabus personis, sed ex duabus substantiis; eodem etiam modo creduntur Christus et Ecclesia una esse persona, que coniuncta est ex multis personis, que unitas persone, id est, Christi atque Ecclesie, in spiritu utique est, non in corpore. Sic enim docet diligenter Apostolus, dicens: Nemo potest dicere, Dominus iehsu, nisi in Spiritu sancto. Diuisiones uero gratiarum insunt, idem autem Spiritus. Et diuisiones ministrationum sunt, idem autem Dominus. Et diuisiones operationum sunt, idem uero  Deus, qui operatur omnia in omnibus. Unicuique autem datur manifestatio Spiritus ad utilitatem. Alii quidem datur per Spiritum sermo sapientie, alii autem sermo scientie secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult. Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno Spiritu omnes nos in unum corpus baptizati sumus, siue Iudei, siue Gentiles, siue serui, siue liberi, et omnes uno Spiritu potati sumus. Nam et corpus  non est unum membrum, sed multa . Ecce Apostolus euidenter ostendit quomodo credantur Christus et Ecclesia una persona; uidelicet, quia uno Spiritu potati, in uno Spiritu baptizati, unum corpus effecti per Spiritum Christi secundum eumdem, et in eodem in uno Spiritu singulis hominibus diuerse gratie dantur; ita ut unus ex corpore homo, non omnes gratias habeant, omnes ministrationes, omnes operationes infusas in corpore per unum caput Christum. Propter quod dicit in alio loco: Si quis autem Spiritum Christi non habet, hic non est eius. Si autem Christus in uobis est, corpus quidem mortuum est propter peccatum, Spiritus uero uiuit propter iustificationem. Ecce per Spiritum Christi efficimur eius membra. Effecti autem  membra eius, Christus in nobis est, et hoc modo [a 1Kb] caput est nostrum, id est Ecclesie, qui operatur omnia non in singulis, sed in omnibus. In singulis  ergo non omnia, sed aliqua, sicut in omnibus non aliqua, sed omnia. Diuinus [Diuidit?] Spiritus gratias, diuidit Dominus ministrationes, diuidit Deus operationes. Sancta Trinitas, unus uidelicet Deus, qui et nunc operatur omnia in omnibus, et in futuro erit omnia in omnibus, et in singulis. Sed quia omnia per mediatorem Dei et hominum fiunt, qui est utique Deus et homo; ideo dicitur et est ipse mediator Christus caput Ecclesie. Omnis uiri caput Christus est, ait Apostolus,  caput uero Christi Deus . Hoc itaque modo nos Christum et Ecclesiam unam fateamur esse personam. Felix autem, quia quadam indecenti ratione referri dicit ad corpus ea que capitis sunt, confirmare nititur quod ea que a Christo  accipit Ecclesia, illa sint que Christi esse astruit, id est, gratia, adoptio, electio, et cetera. Propter quod et testimonio apostolico confirmat et concludit dicens: Qui elegit nos in ipso ante mundi constitutionem, qui predestinauit nos in adoptionem filiorum per Iesum Christum in ipso . Quasi Apostolus diceret: Deus in Christo nos elegit, quando illum elegit; in ipso nos per ipsum predestinauit in adoptionem filiorum, quando et illum predestinauit in adoptionem filii, ut esset secundum humanitatem adoptiuus filius. Talis omnino fuit sensus Felicis; et propterea [b 1Kb] de unitate Christi et Ecclesie loquens, ea que capitis sunt referri dixit ad corpus; de quibus iam supra sufficienter diximus, congrua adiungentes Patrum testimonia, que ostenderent  mutuo aliter intelligendum, ubicunque gratia, electio, predestinatio, assumptio, uel adoptio sonat in dictis sanctorum Patrum.

XXXuIII. Quod ut facilius nunc iterum ostendamus, dicamus exempli causa. Legit Felix in beato Augustino: uerbum Dei gratia suscepit hominem; sed non bene nouit discernere cuius sit ista gratia, a quo, aut cui largitur. Largitur utique a Deo, a uerbo Dei nature humane, ut suscipiatur in Filio, ut sit cum filio unus Filius, et habeamus nos in illo primitias substantie nostre, qui est uerus Filius, et proprius Filius. Non enim merito humanitatis illius suscepte sunt in persona uerbi ipse nostre primitie, sed misericordia et gratia eius pro nostra redemptione. Et hec est gratia illa quam commendat  catholicus doctor. Felix autem non ita intellexit; sed putauit e contrario hanc gratiam a Patre Filio largitam, ut dignaretur eum ex humanitatis  susceptione gratia sibi adoptare in filium. Et hic error necessario exigebat ab illo ut unum e duobus malis incurreret, id est, ut aut duos filios crederet, unum hominem, et alterum Deum, aut cum unum filium diceret, duobus eum modis esse filium Patris confiteretur, uerum scilicet et non uerum, proprium et adoptiuum, natura et gratia, que duo mala aduertuntur in litteris eius: que utique non aduerterentur, nisi illa aliquando ad istum, aliquando ad illum cor inclinaret, occultissimo Dei iudicio permittente. Et quia error terminum habere nescit, ad hoc deuolutus est, ut sicut eum dixit Patri duobus modis Filium esse, ita diceret et sanctam Dei genitricem aliter genuisse Deum, et aliter hominem, quasi extra Deum hominem genuerit.


XXXIX. Legit etiam Felix in sanctorum Patrum Hieronymi, Augustini, Ambrosii, Hilarii, et Auiti libris, cum de incarnatione Saluatoris tractaret, intromissum nomen adoptionis, sed iuxta modum assumptionis uel susceptionis ab eis positum, quod ille alio et e contrario hausit sensu. De qua re ut ea que sentimus, congruentius proferamus; ponamus aliquam ex illis sententiam tam plenariam, ut ubi adoptio dicitur, qualiter accipienda sit, ex precedenti et subsequenti sensibus colligatur. Ait itaque beatus Hieronymus in suo breui et elegantissimo tractatu de similitudine carnis peccati contra Manicheos: » Denique hoc confirmat proposita ipsa sententia, que primum Adam in animam uiuentem factum esse testatur, nouissimum in spiritu uiuificantem.  Ecce cur tam post innumeros annos et incomprehensa curricula seculorum ab omnibus mortalibus, a quibus ut qui secundum carnem natus est separatur, quod ille primus uiuens, hic nouissimus uiuificans; ille sibi data uix possidens, hic possidenda condonans. Quod et Psalmista duobus uersiculis explanauit, dicens: Quid est homo quod memor es eius, aut filius hominis, quoniam uisitas eum? Homo, Adam accipiendus est; filius hominis, Dominus intelligendus est: qui in memoriam ueteris uisitatur, et in defuncti recordatione spiritu salutationis impletur: quod ipsa uerba exprimunt: ut rem planam uidere non mirum sit, dum et homini memoria coniungitur, et filio hominis uisitatio copulatur. Illi mortali quid aliud poterat superesse?  huic uiuificanti quid aliud oportebat infundi? Nam defunctis memoria debetur, uisitatio uiuentibus exhibetur: quod utrumque in Domino per incarnationem constat impletum, cum ob primi commemorationem nouissimus uisitatur, et per nouissimi uisitationem saluatur et primus. Huic sensus germana est illa sententia: Primus homo de terra terrenus, secundus e celo celestis. Quis est iste celestis? Sine dubio ille qui eum quem gestabat in baptismate fecit audire quod ante ipsum nullus audierat: Filius meus es tu, ego hodie genui te. Et qualiter dicitur hodie, si in principio uerbum, et uerbum apud Deum, et Deus erat uerbum? quia non est istud uerbum quod semper in Patre, et apud Patrem, et  cum Patre fuisse esse credendum est; sed homo, quem in gratiam salutis Deus uerbum susceperat, audiuit. Hic filius hominis per Dei Filium, Dei esse Filius in Dei Filio promeretur: nec adoptio a natura seiungitur, sed natura cum adoptione coniungitur: quoniam cum uerbum caro factum est, non per assumptam decreuit assumptor, sed in assumente creuit assumptio. Creature enim poterat per creatorem infirmitatis substantia commutari, creatoris autem in creaturam non poterat eternitatis natura conuerti. Et ideo cum dicitur: Prior homo de terra terrenus, secundus e celo celestis; non corporis materia separatur, sed forma uitalis; nec caro tollitur, sed carnis susceptor ostenditur, ille, inquam, qui in Euangelio ait: uos de inferioribus estis,  ego de superioribus sum. De superioribus ait, non utique siderea carne, sed uirtute diuina. « Ecce beatus Hieronymus, postquam dixit, » Nec adoptio seiungitur a natura, sed natura cum adoptione coniungitur, « ut ostenderet que esset hec adoptio, adiunxit: » Quoniam cum uerbum caro factum est, non per assumptam decreuit assumptor, sed in assumente creuit assumptio. « Quod supra dixit adoptio, hoc inferius subiecit assumptio; et quam supra dixerat naturam, explanauit subdendo assumptorem et assumentem. Nihil ergo aliud hic significat adoptio quam quod assumptio; et nichil omnino aliquid tale hic demonstrat tota beati Hieronymi sententia, per quod suspicari possimus ita eum sensisse, ut Dominum nostrum Iesum Christum secundum humanitatem  Dei Patris adoptiuum filium credendum doceret. Quia cum dicit adoptio, et natura assumens, et assumptio, assumpta, et assumptor; nichil horum ad Patrem referri uidetur, sed de duobus tantum substantiis, ex quibus constat una persona unici et ueri Filii Dei, tractari cognoscitur. Et ut plenius dicamus quod sentimus, adoptata est natura humana, id est, suscepta uel assumpta in persona Filii a Filio; ut cum ipse esset Filius, non alio, sed eo modo quo erat et ante Filius: et hoc est quod dicitur, » Non per assumptam decreuit assumptor, sed in assumente creuit assumptio. «

XL. Iuxta igitur hunc modum et ceteros doctores dixisse et sensisse, ubicunque nomen et uerbum adoptionis in fidei dogmatibus inseruerunt, credimus.  Dicit itaque beatus Hilarius : » Parit uirgo, partus a Deo est. Infans uagit, laudantes Angeli audiuntur. Panni sordent, Deus adoratur. Ita potestatis dignitas non amittitur, dum carnis humilitas adoptatur. « Sed statim post paululum subiungit dicens eum in carnis assumptione hominem, Deum uero in gestis rebus existere. Paulo namque superius dixit: » Postremo una cum Iudeis irascantur iidem heretici, quod Christus sibi proprium Patrem confitens, Deum equalem se fecerit Deo; et una cum his audiant, uel operibus credite meis, quia ego in Patre, et Pater in me est. Unum igitur est hoc immobile fundamentum, una hec felix fidei petra, Petri uoce confessa, Tu  es Filius Dei uiui. « Ecce admirandus doctor dicit quod Christus proprium sibi Patrem confiteatur Deum. Nempe si proprius Pater, non adoptans, sed generans, proprius filius, non adoptatus, sed natus.

XLI. [a 1Kb] Beatus quoque Auitus, Photinianorum hereticorum ualidissimus expugnator, scripsit dicens: » Certe circumfrementibus Iudeis et in Dominum nostrum exserta blasphemiarum tela uibrantibus, quem respondisse credimus, Amen dico uobis, ante Abraham ego sum, nisi quia per concordiam genitoris et generis ipse per traducem maternorum parentum descendit ex Abrahe semine, qui sine annorum numero Abraham preiuit eternitate? Qui maximus patriarcharum, cum uideret illum diem, in quo sine fine permanet Deus, concupiuit talem illum uidere  quo homo unitus est Deo. uidit, inquit, et gauisus est: quia sicut cernebat illum in quo erat genuina maiestas, ita et istum desiderio conceperat, in quo adoptata illustrabatur humilitas. « Sed quia hec dicens, nec credidit nec docuit Dominum nostrum adoptiuum esse filium iuxta humanitatem, apparet [b 1Kb] ex eo quod ibidem premisit dicens: » Apostolus autem dicit: Postquam uero uenit plenitudo temporum, misit Deus Filium suum. Enimuero qui mittitur, erat antequam mitteretur. Quia si ante Mariam non fuisset, hunc similem ceteris adoptio faceret Dei Filium, non natura. Nec in Euangeliis ipse dixisset: Tantum dilexit Deus mundum, ut Filium suum unicum daret. Non electum ergo ab ipsa ineffabili paternitate, sed genitum; cui tam Deo quam homini  uero, in utraque natura fideliter proprio, in diuinitate emanasse de Patre, in corpore cepisse de matre. » Ecce catholicus doctor ueridice contra Felicem testatur quod Dominus noster nec adoptione nec electione sit filius Patris, sed genere et proprietate.

XLII. Beatus etiam papa Gregorius cum exponeret uerba Heliu, ubi dicit: » Ecce, Deus excelsus in fortitudine sua, et nullus ei similis in legislatoribus, dixit : Legislatores cunctos dicere possumus, quos ex lege admonuisse recta populum scimus. Sed huic mediatori in legislatoribus similis nullus est. Quia isti gratuite uocati, ex peccatis ad innocentiam redeunt; et ab his que in semetipsis experti sunt predicando alios reducunt.  Redemptor autem noster, homo sine peccato est, Filius sine adoptione. « Ecce eximius doctor dicit Dominum nostrum Filium sine adoptione: qui profecto si sciret duobus modis eum esse filium Patris, id est, secundum humanitatem adoptione, secundum diuinitatem natura, nunquam illum diceret Filium sine adoptione.


XLIII. [c 1Kb] Fidentius uero quidam catholicus doctor cum similiter doceret proprium et uerum esse Filium Dei Dominum nostrum, exponens locum illum Euangelii, ubi transfigurato Domino in monte, facta est uox Patris ad apostolos dicens: Hic est Filius meus dilectus, dicit: » Ideo, eleuantes oculos apostoli, neminem uiderunt nisi solum Iesum, ne et ipse filius hominis, sicut Moyses et Elias, uel ceteri sancti, putaretur homo Dei, et equaretur cum adoptiuis Dominus maiestatis. « Ecce et hic pietatis doctor eum quem dicit non equandum adoptiuis, filium hominis nominat: quem utique si sciret adoptiuum secundum carnem, nominans eum filium hominis, non sic discerneret ab adoptiuis ut Dominum maiestatis.


XLIu. Beatus quoque Augustinus, cum exponeret Epistolam beati Pauli apostoli ad Galatas, et peruenisset ad locum ubi dicitur: At ubi uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus, post aliqua que ad expositionem horum uerborum pertinebant, subiunxit dicens: » Nec dixit idem Apostolus, ut adoptionem filiorum acciperemus, sed reciperemus; ut significaret hoc nos amisisse in Adam, ex quo mortales sumus. Hic enim adoptionem recipimus: quod ille unicus non dedignatus est participatione nature nostre, factus ex muliere. « Sed si predictus doctor in his uerbis ita nos sapere uoluisset, ut unicum Filium Dei Dominum nostrum duobus  modis Deo Patri filium confiteremur, id est, natura, et adoptione, nunquam iterum taliter doceret, ut in expositione psalmi octogesimi octaui docuit, dicens: » Quis in nubibus equabitur Domino? Et quis similis erit Domino in filiis Dei? Ergo nemo in filiis Dei similis erit Filio Dei. Et ipse predictus est Filius Dei, et nos dicti sumus filii Dei. Sed quis similis erit Domino in filiis Dei? Ille unicus, nos multi, ille unus, nos in illo unum; ille natus, nos adoptati; ille ab eterno Filius genitus per naturam, nos a tempore facti per gratiam, ille sine ullo peccato, nos per illum liberati a peccato. Quis ergo in nubibus equabitur Domino, aut quis similis erit Domino inter filios Dei? « Ecce illustris doctor predicat Dominum nostrum natiuitate esse Filium, non adoptione,  dicens: » Ille natus, nos adoptati; ille ab eterno filius genitus per naturam, nos a tempore facti per gratiam. « Quia procul dubio qui nascitur, non adoptatur ei de quo natus est; et qui adoptatur, non de illo nascitur a quo adoptatus est: sed nisi natus, adoptari non potest. Natus enim de altero, adoptatur de altero. Dominus autem noster, quia non est  natus de altero patre, non adoptatur a Deo Patre. Quia uero nascitur ex Deo Patre, nec cum homo sit, adoptatur a Patre; quia in assumptione carnis non fit alter; sed is qui erat Deus, efficitur homo, Deus natus sine initio propter se, homo natus a certo initio propter nos, unus et unicus, proprius et uerus. Nec propterea, quia particeps fieri dignatus est substantie et mortalitatis nostre particeps etiam factus credendus est et conditionis; cum nos, ut supra iam dictum est, conditione nascamur, ille misericordia, nos debito moriamur, ille potestate; nos illius potestate de filiis ire efficiamur filii Dei, ille  nunquam talibus obnoxius, nichil aliud esse possit, nisi Filius proprius et uerus eterna natiuitate. Propter quod etiam cum ipsa assumpta humanitate unus est uerus Deus cum Patre, non posterior, non minor Patre, aut Spiritu sancto, non differens maiestate, non impar potestate, non discrepans operatione. Sancta enim hec Trinitas, discreta personis, non separabilis, unum sunt. Unus est, non in una essentia, sed una essentia, una substantia, uno nomine, una natura, uiuens et regnans, sine recordatione preteritorum, sine exspectatione futurorum, per omnia secula seculorum. Amen.





[a 1Kb] AD EUMDEM IMPERATOREM, DE INSOLENTIA IUDAEORUM.


I. Christianissimo, et uere piissimo, et in Christo uictori ac triumphatori Ludouico imperatori felicissimo, semper Augusto Agobardus abiectissimus omnium seruorum uestrorum.

Cum Deus omnipotens, qui uos ante tempora presciuit et preordinauit rectorem pium futurum temporibus ualde necessariis, sublimauerit prudentiam uestram et studium religionis supra ceteros uestri temporis mortales; dubium non est preparatum uos ad remedium temporibus periculosis, de quibus apostolus loquitur : In nouissimis diebus instabunt tempora periculosa, et erunt homines se ipsos amantes, cupidi, elati, et cetera, et habentes quidem speciem pietatis, uirtutem autem eius abnegantes; de quibus nichil est exspectandum quod iam non uideatur, nisi solutio Satane, et publica calcatio sancte ciuitatis  mensibus quadraginta duobus, que futura est per caput omnium iniquorum Antichristum. Cum hec igitur ita se habeant, obsecro tranquillissimam longanimitatem uestram, ut prebeatis patientissimam aurem uestram uerbis quibus ego infimus seruorum uestrorum nimis necessarium puto admonendam sanctissimam  sollicitudinem uestram de re tam necessaria, que aut sola, aut precipua est, cui pre ceteris succurrere debeat gubernatio uestra; cuius narrationem si prosequi potuissem tacitis nominibus auctorum, uellem omnino. Sed quia fieri non potest, committo me bonitati et patientie uestre, dando me periculis, et [b 1Kb] innotescens uobis que tacere perniciosum est.

II. uenerunt [c 1Kb] Gerricus et [d 1Kb] Fredericus, quos precurrit [e 1Kb] Eurardus [f 1Kb] missi quidem uestri non tamen per omnia uestra agentes, sed ex parte alterius; et ostenderunt se Christianis terribiles et Iudeis mites, maxime Lugduni, ubi partem [g 1Kb] persecutionis aduersus Ecclesiam depinxerunt, quam multis gemitibus, suspiriis et lacrymis stimulauerunt. Que persecutio,  quia precipue aduersum me acta est, tota a me prodenda non est, nisi forte clementissima sollicitudo uestra scire uoluerit. Tamen in quantum Ecclesie Christi noxia est, si uestra patitur mansuetudo, breuiter intimare exordiar. uenientes itaque primum Iudei, dederunt mihi [h 1Kb] indiculum ex nomine uestro,  et alterum ei qui pagum Lugdunensem [a 1Kb] uice comitis regit, precipientem illi ut auxilium ferret Iudeis aduersum me. Quos indiculos, licet ex sacro nomine uestro recitarentur, et uestro annulo essent signati, nullatenus tamen credimus ex iudicio uestro tales prodisse. Ceperunt autem efferri quadam odibili insolentia Iudei, comminantes omnibus iniuriis nos afficiendos per missos quos adepti fuerant ad exsoluendam uindictam de Christianis. Post eos uenit Eurardus, eadem iterans, et dicens maiestatem uestram commotam esse ualde aduersum me propter Iudeos. Deinde uenerunt et predicti missi, habentes in manibus [b 1Kb] tractoriam stipendialem, et [c 1Kb] capitularia sanctionum, que non putamus uestra iussione existere talia. His causis letificati sunt Iudei ultra  modum, et contristati Christiani, non solum illi qui fugerunt, aut qui absconditi sunt, uel qui districti, sed et ceteri qui uiderunt, uel audierunt; maxime ideo, quia sententia Iudeorum ita confirmata est, ut auderent irreuerenter predicare Christianis quid potius credendum esset ac tenendum; blasphemantes  coram eis Dominum Deum ac Saluatorem nostrum Iesum Christum.

III. Roboratur quoque hec peruersitas ex uerbis missorum, quibus susurrabant quorumdam auribus, dicentes quod Iudei non abominabiles, ut plerique putant, sed cari essent in oculis uestris, et hominibus eorum dicentibus ex parte meliores eos habitos quam Christianos. Et ego quidem indignus seruus uester non eram Lugduni; sed aberam longe, causa [d 2Kb] Nantuadensium monachorum, qui quadam dissimultate inter se laborabant. Tamen direxi missos nostros et litterulas ad illos, ut preciperent quidquid uellent, aut eis iniunctum esset, et nos obediremus. Sed nichil uenie adepti sumus; ita ut etiam aliqui ex sacerdotibus nostris, quibus nominatim minabantur,  non auderent presentiam suam eis exhibere. Hec passi sumus a fautoribus Iudeorum, non ob aliud nisi quia predicauimus Christianis, ut [e 2Kb] mancipia eis Christiana non uenderent, ut ipsos Iudeos Christianos uendere [f 1Kb] ad Hispanias non permitterent, nec mercenarios domesticos habere, ne femine  Christiane cum eis sabbatizarent, et ne diebus Dominicis operarentur, ne diebus Quadragesime cum eis pranderent, et mercenarii eorum iisdem diebus carnes manducarent, ne quilibet Christianus carnes a Iudeis immolatas et [a 1Kb] deglubatas emeret, et aliis Christianis uenderet, ne uinum illorum biberent, et alia huiusmodi. Est enim Iudeorum usus, ut quando quolibet pecus ad esum mactant, ut subactum idem pecus tribus incisionibus non fuerit iugulatum; si apertis interaneis iecur lesum apparuerit, si pulmo lateri adheserit, uel eum insufflatio penetrauerit, si fel inuentum non fuerit, et alia huiusmodi; hec tanquam immunda a Iudeis repudiata, Christianis uenduntur, et insultario uocabulo Christiana pecora appellantur.


Iu. De uino uero, quod et ipsi immundum fatentur, et non eo utuntur nisi ad uendendum Christianis, si contigerit ut in terram defluat quolibet loco licet sordido, festinantes hauriunt iterum de terra, et ad conseruandum in uasa remittunt. Qualiter uero et alia improbanda circa illud agant, non solum de Christianis, sed et de Iudeis multi sunt testes. Quod autem Dominum nostrum Iesum Christum et Christianos in omnibus orationibus suis sub Nazarenorum nomine quotidie maledicant, non solum beatus Hieronymus, qui se scribit nouisse illos intrinsecus et in cute, testis est, sed et de ipsis Iudeis plerique testantur. In hac re sumens exempli gratiam, dixi Christianis hoc modo: [b 1Kb] Si aliquis homo [c 1Kb] seniori suo uel domino fidelis et amator existat, et quempiam  hominum senserit illi esse inimicum, detractorem, conuiciatorem, et comminatorem, non uult ei esse amicus, nec socius mense, nec particeps ciborum. Quod si fuerit, et hoc senior ipsius uel dominus deprehenderit, nec fidelem sibi eum esse existimat. Et ideo cum procul dubio nouerimus blasphematores  et, ut ita dicam, maledictores esse Iudeos Domini Dei Christi et fidelium eius Christianorum, non debemus eis coniungi participatione ciborum et potuum, iuxta modum duntaxat a sanctis Patribus et exemplis datum et uerbis preceptum. Ceterum, quia inter nos uiuunt, et maligni eis esse non debemus, nec uite aut sanitati uel [d 1Kb] diuitiis eorum contrarii; obseruemus modum ab Ecclesia ordinatum, non utique obscurum, sed manifeste expositum, qualiter erga eos cauti uel humani esse debeamus.

u. Hec, piissime domine, de multis pauca dixi de perfidia Iudeorum, de admonitione nostra, de lesione Christianitatis, que fit per fautores Iudeorum, nesciens utrum peruenire possit ad uestram notitiam. Tamen summopere necesse est ut sciat piissima sollicitudo  uestra, quomodo nocetur fides Christiana a Iudeis in aliquibus. Dum enim gloriantur, mentientes simplicibus Christianis, quod cari sint uobis [e 1Kb] propter patriarchas; quod honorabiliter ingrediantur in conspectu uestro, et egrediantur; quod excellentissime persone cupiant eorum orationes et benedictiones, et fateantur talem se legis auctorem habere uelle, qualem ipsi habent; dum dicunt consiliatores uestros commotos aduersum nos eorum causa, eo quod prohibeamus Christianos uinum eorum bibere; dum hoc affirmare nitentes, plurimas argenti libras ob emptionem uini se ab eis accepisse iactant; et decursis canonibus non inueniri quare Christiani debeant abstinere a cibis eorum et potibus; dum ostendunt precepta ex nomine uestro, aureis sigillis  signata, et continentia uerba, ut putamus, non uera; dum ostendunt uestes muliebres, quasi a consanguineis uestris uel matronis palatinorum uxoribus eorum directas; dum exponunt gloriam parentum suorum; dum eis contra legem permittitur [f 2Kb] nouas synagogas exstruere; ad hoc peruenitur, ut dicant imperiti  Christiani melius eis predicare Iudeos quam presbyteros nostros; maxime cum et supradicti missi, ne sabbatismus eorum impediretur, [a 3Kb] mercata, que in sabbatis solebant fieri, transmutari preceperint, et quibus diebus deinceps frequentari debeant, in illorum opinione posuerint, dicentes hoc Christianorum utilitati propter diei Dominici uacationem congruere; cum Iudeis magis probetur inutile: quia et hi qui prope sunt, sabbato ementes uictus necessaria, liberius die Dominico missarum solemnitatibus et predicationibus uacant; et si qui de longe ueniunt, ex occasione mercati tam uespertinis quam matutinis occurrentes officiis, missarum solemnitate peracta, cum edificatione reuertuntur ad propria. Nunc igitur, si placet benignissime mansuetudini uestre audire, dicamus quid Ecclesie Galliarum, et  rectores earum, [b 2Kb] tam reges quam episcopi de discretione utriusque religionis, ecclesiastice uidelicet et Iudaice, tenuerint, tenendumque tradiderint, et scriptum posteris reliquerint, et quomodo consonum sit auctoritati uel actibus apostolicis, et a ueteri Testamento originem trahens. Ex quibus demonstratur  quam detestabiles habendi sint inimici ueritatis, et quomodo peiores sint omnibus incredulis, Scripturis diuinis hoc docentibus, et quam indigniora omnibus infidelibus de Deo sentiant, et rebus celestibus. Que omnia [c 1Kb] cum confratribus contulimus, et amplissime Eccellentie uestre presentanda direximus.

uI. Et cum precedens schedula dictata fuisset, superuenit quidam homo fugiens ab Hispaniis de [d 1Kb] Cordoba, qui se dicebat furatum fuisse a quodam Iudeo Lugduno ante annos uiginti quatuor, paruum adhuc puerum, et uenditum, fugisse autem anno presenti cum alio qui similiter furatus fuerat Arelate ab alio Iudeo ante annos sex. Cumque huius, qui Lugdunensis fuerat, notos quereremus, et inueniremus, dictum est a quibusdam et alios ab eodem Iudeo furatos, alios uero emptos ac uenditos; ab alio quoque  Iudeo anno presenti alium puerum furatum et uenditum: qua hora inuentum est plures Christianos a Christianis uendi et comparari a Iudeis, perpetrarique ab eis multa infanda que turpia sunt ad scribendum.





[a 1Kb] EPISTOLA S. AGOBARDI, [b 2Kb] BERNARDI, ET [c 3Kb] EAOF EPISCOPORUM, AD EUMDEM IMPERATORUM, DE IUDAICIS SUPERSTITIONIBUS.


I. Christianissimo et gloriosissimo Domino nostro Ludouico imperatori perpetuo Augusto, Agobardus, Bernardus, et Eaor, indigni episcopi, supplices seruuli uestri. Sicut in [d 1Kb] premissa schedula in breui significatum est, insolentia et importunitate Iudeorum in quorumdam simplicium Christianorum pectoribus tranquillitas fidei propulsata compulit nos mansuetissime ac prudentissime sollicitudini uestre scribere de cautela Christianorum, qualis esse debeat erga Iudaicam perfidiam, et superstitiones, atque  innumerabiles errores, in quantum [e 1Kb] extremitas nostra inuenire potuit ex usu et institutione priorum Gallicanarum Ecclesiarum rectorum. Et quidem si, sicut nunc multa necessitas poscit, ausi essemus aut ualuissemus auribus uestris ingerere damna animarum, que per uasa diaboli, mentes uidelicet Iudeorum, fidelibus inferuntur, adhiberi omnino iuberet pietas uestra remedium. Nunc autem  scribimus tantum pauca de exemplis et statutis Patrum, ac deinde de Actis apostolicis, siue de Euangeliis et ueteris Testamenti Scripturis, ad confirmandam piam gubernationis uigilantiam bonorum pastorum.

II. Beatus confessor Hilarius , qua cautela Iudeorum semper et hereticorum deuitauerit profana consortia, [b 1Kb] uita eius scripta fatetur; quod ita scilicet huiusmodi hostes Ecclesie fuerit exsecratus, ut non solum conuiuium, sed ne salutatio quidem ei exstiterit cum his pretereunti communis. De sancto quoque Ambrosio uite eius sacra narrat historia, quod et hic inserere dignum est, et Christianis mentibus scire religiosum: » In partibus, inquit, Orientis in quodam castello a Christianis uiris synagoga Iudeorum et [c 1Kb] lucus ualentinianorum incendio concremata sunt, propterea quod Iudei uel ualentiniani insultarent monachis Christianis. ualentinianorum enim hereses triginta deos  colunt. Sed de huiusmodi facto comes Orientis ad imperatorem relationem direxit, quia imperator preceperat ut synagoga ab episcopo edificaretur. Sed huius precepti tenor cum ad aures peruenisset uenerabilis uiri Ambrosii episcopi, direxit ad imperatorem epistolam  qua illum commonet, ut id quod ab eodem statutum fuerat reuocaretur, seruarique sibi deberi ab eo audientiam: qui si dignus non esset qui ab eo audiretur, dignus etiam non esset qui pro illo audiretur, uel cui preces suas aut cui sua uota committeret. Paratum etiam se esse pro tali negotio  mortem subire, ne dissimulatione sui preuaricatorem faceret imperatorem, qui tam iniusta contra Ecclesiam precepisset. Postea uero cum Mediolanum reuertitur, posito Imperatore in Ecclesia, de eadem causa tractauit in populo: in quo Tractatu introduxit Domini personam loquentis . Ego te ex ultimo Imperatorem feci, ego tibi exercitum inimici tui tradidi, ego copias quas ille aduersum te exercitui suo preparauerat dedi, ego inimicum tuum in potestatem tuam redegi, ego de semine tuo supra solium regni constitui, ego te triumphare sine labore feci; et tu de me inimicis meis donas triumphos? Cui descendenti exedra Imperator ait: Contra nos proposuisti hodie, episcope. At ille respondens, ait, non  se contra ipsum, sed pro ipso fuisse locutum. Tunc Imperator: Reuera, inquit, dura preceperam contra episcopum de synagoga reparanda. In monachos uero uindicandum esse a comitibus, qui in tempore aderant, dicebatur. Quibus episcopus: Ego quidem cum Imperatore nunc ago. uobiscum uero mihi aliter agendum. Atque ita obtinuit, ut illa que statuta fuerant, reuocarentur. Nec prius ad altare accedere uoluit, nisi fide sua Imperator illum agere debere testaretur. Cui episcopus: Ergo ago fide tua. Respondit Imperator: Age fide mea. Qua sponsione iterata, iam securus peregit sacerdos diuina mysteria. « Ecce due maxime Ecclesiarum Dei columne, Hilarius uidelicet, et Ambrosius. Alter ex his suo nos docet exemplo non a cibis solummodo, uerum etiam a  salutatione Iudeorum, que ab omnibus in inuicem communiter exhibetur, diligentius abstinere debere. Alter uero, pro eo quod exusta a Christianis synagoga Iudeorum, labore episcopi ab Imperatore iussa fuerat restaurari, morti se offerre non dubitat, et  uir sanctus in tantum exhorruit et abominatus est, ut mortem pro tali negotio susceptam martyrii loco non dubitaret sibi esse cessuram. Preuaricatorem etiam indicauit tam iniusta contra Ecclesiam precipientem; et nisi sibi locum audientie reseruasset, [d 6Kb] solitam pro eo intercessionem se intermissurum  testatus est. Quid hic igitur uir Dei credendus est fuisse facturus, si uidisset suo tempore Iudeorum infidelium causa canonica statuta conuelli?

III. Nec sanctissimus Cyprianus, et homo Dei Athanasius, minore illos odio abominantur. Quin potius, sicut eorum littere testes sunt, infidelitatis eorum obstinatissimam impietatem supra omnem gentilium exsecrantur errorem. Quorum religiosissimam fidem et Christo deditam deuotionem, omnes Ecclesiarum Gallicanarum reuerentissimi gubernatores secuti, totam Iudeorum ex integro pollutissimam societatem fugiendam penitus Christianis omnibus esse sanxerunt: quorum nos de hac re sententias ponere, et ex his quam sit exsecrabile ipsorum consortium decreuimus e uestigio demonstrare.


Iu. Alchimus Auitus Ecclesie uiennensis episcopus, quam eximius doctor orthodoxus et facundus exstiterit, pene tota nouit Ecclesia Christi. Sanctus Apollinaris episcopus Ecclesie ualentine, quantus fuerit et sit, non solum gesta de eo scripta, sed et crebra eius miracula usque hodie sublimiter testantur. Sanctus Gregorius Lingonice Ecclesie episcopus, quante sanctitatis et ueritatis fuerit, uita eius scripta, et finis uite atque honor ei ab Ecclesia delatus, usque hodie testes sunt. uiuentiolus Ecclesie Lugdunensis episcopus, cuius doctrine fuerit, non solum ipsa, sed et aliorum de eo scripta testantur. Hi ergo [a 2Kb] cum aliis uiginti reuerentissimis episcopis in nomine Domini congregati pro defensione et statu Ecclesie, de re superius memorata [b 1Kb] inter cetera  statuerunt: » Si superioris loci clericus heretici cuiuscunque conuiuio interfuerit, anni spatio pacem non habeat: quod iuniores clerici si presumpserint, uapulabunt. A Iudeorum uero conuiuiis etiam laicos constitutio nostra prohibuit; nec cum ullo clerico nostro panem comedet. quisquis Iudeorum conuiuio fuerit inquinatus. « Et in conclusione statutorum suorum, confisi de presentia Domini, sicut ipse ait: » Ubi duo uel tres congregati fuerint in nomine meo, ibi sum ego in medio eorum, ita sanxerunt: Quocirca hec que superna inspiratione communi consensu placuerunt, si quis sanctorum antistitum, qui statuta presentia subscriptionibus propriis firmauerunt, necnon et quos eorum Deus esse uoluerit successores, relecta integritate obseruationis excesserit,  reum se diuinitatis pariter et fraternitatis iudicio futurum esse cognoscat. «

u. Sanctus Cesarius Ecclesie Arelatensis episcopus, cuius meriti et doctrine fuerit, multa eius preclara monimenta designant. Hic cum [a 1Kb] triginta quinque episcopis et uicariis episcoporum congregatis in unum in nomine Domini, pro defensione et confirmatione catholice ueritatis, inter cetera statuit ita: » Omnes deinceps clerici, siue laici, Iudeorum conuiuia euitent, et nec eos ad conuiuium quis accipiat: quia cum apud Christianos cibis communibus non utantur, indignum est atque sacrilegum eorum cibos a Christianis sumi, cum ea que Apostolo permittente nos sumimus, ab illis iudicentur immunda, ac sic inferiores incipiant esse catholici, quam Iudei,  si nos his que ab illis apponuntur utamur, illi uero a nobis oblata contemnant. «

uI. Priscus Ecclesie Lugdunensis episcopus, Artemius Senonice, Remedius Biturice, et sanctus Siagrius Aeduorum episcopus, cum ceteris pluribus, statuta ecclesiastica renouantes, [b 1Kb] ita definierunt: » Ne Iudei Christianis populis iudices deputentur, aut telonarii esse permittantur, per quod illis  Christiani uideantur esse subiecti. Ut  Iudeis a cena Domini usque prima Pascha, secundum [c 2Kb] edictum bone recordationis domni Childeberti regis, per plateas aut forum quasi insultationis causa deambulandi licentia denegetur, et ut reuerentiam cunctis sacerdotibus Domini uel clericis impendant, nec ante sacerdotes consessum nisi ordinati habere presumant. Quod si facere fortasse presumpserint; a iudicibus locorum, prout persona fuerit, distringantur. Et ut nullus Christianus Iudeorum conuiuiis participare presumat. Quod si facere quicunque, quod nefas est dici, clericus aut secularis presumpserit, ab omnium Christianorum consortio se nouerit cercendum, quisquis eorum impietatibus fuerit inquinatus. Et licet quid de Christianis qui aut captiuitatis incursu, aut quibuscunque fraudibus, Iudeorum  seruitio implicantur, debeat obseruari, non solum canonicis, sed et legum beneficiis iampridem fuerit constitutum: tamen quia nunc ita quorumdam querela exorta est, quosdam Iudeos per ciuitates aut municipia consistentes in tantam insolentiam et proteruiam prorupisse, ut nec reclamantes Christianos liceat ad pretium de eorum posse seruitute absolui; idcirco presenti concilio, Deo auctore, sancimus, ut nullus Christianus Iudeo deinceps debeat deseruire; sed datis pro quolibet bono mancipio XII solidis, ipsum mancipium quicunque Christianus, seu ad ingenuitatem, seu ad seruitium, licentiam habeat redimendi. Quia nefas est ut quos Christus Dominus sanguinis sui effusione redemit, persecutorum uinculis permaneant inretiti. Quod si acquiescere  his que statuimus quicunque Iudeus noluerit; quandiu ad pecuniam constitutam uenire distuleris, liceat mancipio ipsi cum Christianis ubicunque uoluerit habitare. Illud etiam specialiter sancientes, quod si quis Iudeus Christianum mancipium ad errorem Iudaicum conuictus fuerit persuasisse, et ipso mancipio careat, et legali damnatione plectatur. «

uII. [d 1Kb] Sanctus Lupus cum aliis uiginti et quatuor episcopis, uel uicariis episcoporum, similiter in nomine  Domini nostri Iesu Christi congregatis pro causis corporis eius, quod est Ecclesia, inter multa hec etiam statuit: » Quia Deo propitio sub catholicorum regum dominatione consistimus, a die Cene Domini usque in secunda sabbati in Pascha, hoc est, ipso quatriduo, procedere inter Christianos, neque catholicis populis se ullo loco, uel quacunque occasione miscere presumant. «

uIII. In concilio Laodiceno  statutum est » quod non oporteat a Iudeis, uel hereticis, ea que mittuntur munera festiua suscipere, nec cum eis festa celebrare, et quod non oporteat azymam a Iudeis accipere, et communicare impietatibus eorum. « Et in alio concilio : » Ut si quis Iudaice prauitati  iugali societate coniungitur, id est, siue Christiano Iudea, siue Iudeo Christiana mulier carnali consortio misceatur; quicunque horum tantum nefas admisisse noscuntur, a Christiano cetu neque conuiuio et a communione Ecclesie protinus segregentur. «

IX. Et quia [a 2Kb] ecclesiastica statuta per apostolica acta firmanda sunt, et [b 1Kb] noua per uetera, uideamus quid de beato Ioanne, quem diligebat iehsu plurimum, apostolo et euangelista, antiquissimus et apostolicus doctor ac martyr Christi et Ecclesie Lugdunensis episcopus Ireneus dicat . Ait ergo: » Et Polycarpus uero, non solum apostolorum in condiscipulatu eruditus, et conuersatus cum multis qui Dominum uiderunt, sed et ab apostolis collocatus  Asie apud Smyrnensium Ecclesiam episcopus, quem et nos uidimus in prima nostra etate , hec docuit semper que ab apostolis didicit, que et Ecclesie tradidit, que et sola sunt uera; et sunt qui audierint eum quod Ioannes Domini discipulus ad Ephesum dum pergeret lauatum, ut uidit intus Cerinthum, exsiliuit a balneo non lotus, dicens quia timeret ne balneum corrueret, posito intus Cerintho ueritatis inimico. Et ipse uero Polycarpus Marcioni quondam in faciem ipsi uenienti et dicenti, Cognosce nos, ei respondit, Cognosco, cognosco primitiuum Satane. Tantum apostoli et discipuli eorum habuere reuerentiam, ut ne uerbo quidem communicarent cuiquam  incaraxanti ueritatem. « Ad hec si forte aliquis  dicit Cerinthum hereticum fuisse, non Iudeum, nouerit temporibus apostolorum non fuisse hereticos nisi ex Iudeis et Samaritanis. Sicut fuerunt Simon et Menander, Hebion et Nicolaus. Sed ex erroribus supradicti Cerinthi cognoscat quod omnia sint Iudaica que astruebat.  Predicabat Dominum nostrum Iesum Christum purum fuisse hominem, nec resurrexisse, et circumcidi oportere. Post resurrectionem dicebat terrenum futurum esse regnum Christi in Hierusalem, et homines in carne iterum concupiscentiis et uitiis subiectam conuersationem habituros ad legales festiuitates rursum celebrandas, et hostias carnales iterum iugulandas. Sed et ex suprascriptis statutis aduertat  multo detestabilius exsecranda et uitanda consortia Iudeorum, quam ceterorum hereticorum. Quia si omnes propterea detestandi sunt, quoniam inimici ueritatis existunt; multo illi magis qui maiores exercent inimicitias. Re etenim  uera proprium est hereticorum in aliquibus communiter sentire cum Ecclesia, in aliquibus dissentire ab ea, hoc est, ex parte blasphemare, ex parte ueritati consonare; Iudeorum autem ex toto mentiri, ex toto blasphemare Dominum et Deum nostrum Iesum Christum et Ecclesiam eius, et nichil de eo uerum credere nisi mortem: quanquam nec in eo uerum credant, eo quod mortem eius ceterorum hominum mortibus similem dicant, hoc est, ex necessitate nature, non ex uoluntate misericordie. Propter hoc  maledicere eos Dominum et corpus eius in omnibus orationibus suis, sicut et ante prophetatum est uoce Domini dicentis ad Patrem: Maledicent illi, et tu benedices. Si ergo hostes catholice fidei propterea exsecrandi sunt et cauendi, quia inimici sunt ueritatis; super omnes infideles, incredulos, uel hereticos, detestandi sunt Iudei, quia nullum genus hominum inuenitur cui ita libeat maledicere Dominum. Quod nobis non minime notum est, qui quoditie pene cum eis loquentes, mysteria erroris ipsorum audimus.

X. Dicunt denique Deum suum esse corporeum, et corporeis liniamentis per membra distinctum, et alia quidem parte illum audire ut nos, alia uidere, alia uero loqui, uel aliud quid agere; ac per hoc humanum corpus ad imaginem Dei factum, excepto  quod ille digitos manuum habeat inflexibiles ac rigentes,  ut pote qui nil manibus operetur. Sedere autem more terreni alicuius regis in solio, quod a quatuor circumferatur bestiis, et magno quamuis palatio contineri. Cogitare etiam illum multa superflua et uana; que quia ad effectum cuncta uenire nequeant, uertantur in demones. Sed et innumera infanda de Deo, ut diximus, suo predicant, ac tale colunt simulacrum, quod ipsi sibi in cordium suorum simulacra finxerunt et statuerunt, non uerum, inconuertibilem atque immutabilem Deum, quem penitus ignorant. Litteras quoque alphabeti sui credunt existere sempiternas, et ante mundi principium impetrasse diuersa ministeria, quibus eas oporteat in seculo presidere. Legem uero Mosaicam multis annorum curriculis ante mundum fuisse scriptam. Nec  non affirmant plures esse terras, plura inferna, pluresque celos: quorum unum, quod ipsi uocant Racha [[Figure: [Hebrew text] 2Kb] Rakiah, firmamentum], id est, firmamentum, molas Dei sustentare asserunt, quibus manna sumendum angelis molatur in escam. Alterum uero appellant Araboth, in quo Dominum astruunt residere, et hoc esse in Psalmo secundum illos: Iter facite ei qui caballicat super Araboth . Habere Deum propterea septem tubas, quarum una mille ei cubitis metiatur. Et quid plura? Nulla ueteris Testamenti pagina, nulla sententia est, de qua uel a maioribus suis non habeant conficta et conscripta mendacia, uel ipsi usque hodie noua semper superstitione confingant, et interrogati respondere presumant. Nam et in doctrinis maiorum suorum legunt,  Iesum iuuenem quemdam fuisse apud eos honorabilem, et magisterio Baptiste Ioannis eruditum, quamplures habuisse discipulos, quorum uni propter duritiam et hebitudinem sensus, Cephe id est Petre nomen imposuerit. Et cum exspectaretur a populo ad diem festum, quosdam ei de schola sua pueros occurrisse, qui illi ex honore et reuerentia magistri cantauerint, Osanna filio Dauid. Ad extremum uero, propter plura mendacia accusatum, Tiberii iudicio in carcerem retrusum, eo quod filia ipsius  lapidis conceptum intulerit. Inde etiam, ueluti magum detestabilem, furca suspensum; ubi et petra in capite percussum atque hoc modo occisum, iuxta quemdam aqueductum sepultum, et Iudeo cuidam ad custodiam commendatum;  noctu uero subita aqueductum inundatione sublatum, Pilati iussu per duodecim lunas quesitum, nec usque inuentum. Tunc Pilatum huiusmodi ad eos promulgasse legem: » Manifestum est, inquit, resurrexisse illum sicut promiserat, qui et a uobis per inuidiam peremptus est, et neque in tumulo, neque  in ullo alio inuenitur loco. Et ob hanc causam precipio ut adoretis eum. Quod qui facere noluerit, partem suam in inferno futuram esse cognoscat. « Hec autem omnia ideo seniores eorum confinxerunt, et ipsi stulta obstinatione lectitant, ut talibus commentis tota et uirtutis et passionis Christi ueritas euacuetur, et ut adoratio non ei ut Deo ueraciter exhiberi debeat, sed Pilati tantum lege illi delata sit. Sed et Petrum nequaquam per angelum, secundum fidem nostram, de carcere eductum, sed Herodis misericordia, apud quem plurimum eius sapientia fuerit conlaudata. Denique et Christianos idola asserunt adorare, et uirtutes que apud nos sanctorum intercessionibus obtinentur, a diabolo fieri dicere non exhorrescunt. Pro quibus omnibus summo eos  odio dignissimos esse quis ambigat? sicuti et odiendos illos demonstrat scriptura, que dicit iuxta Hebraicam uidelicet ueritatem: Qui contradicunt tibi, scelerate elati sunt frustra aduersaii tui . Nonne et odientes te, Domine, odiui? Et contra aduersarios tuos distabui? Perfecto odio oderam illos, inimici facti sunt mihi .. Quo zelo Dei feruens beatus Hieronymus in quodam loco sic de ipsis ait: » Si expedit odisse homines et gentem aliquam detestari, miro odio auersor concisionem. Usque hodie enim persequuntur Dominum nostrum Iesum Christum in synagogis Satane. « Itemque alibi : » Quante, inquit, traditiones Phariseorum, quas hodie deuteroseis uocant, et quam aniles sint fabule, reuoluere nequeo.  Pleraque tam turpia sunt, ut erubescam dicere. Dicam autem unum in ignominia gentis inimice. Prepositos habent synagogis sapientissimos, quosque fedo operi delegatos, ut sanguinem uirginis siue menstruate, mundum uel immundum, si oculis discernere non potuerint, gustu probent. Preterea, quibus iussum est ut diebus sabbatorum sedeat unusquisque in domo sua, et non egrediatur, nec ambulet de loco in quo habitat; si quando ea iuxta litteram ceperimus arctare ut non ambulent, non iaceant, non stent, sed tantum sedeant, si uelint precepta seruare; solent respondere et dicere, [a 1Kb] Rab Achibas et Simeon et [b 1Kb] Hillel magistri nostri tradiderunt nobis ut duo millia pedes ambulemus in sabbato, et cetera huiusmodi,  doctrinas hominum preferentes doctrine Dei. «

XI. Cum igitur tot tantisque immunditiis et sensuum et operum polluantur, impletur prorsus in eis sermo Aggei prophete, quo precipiente sibi Domino ita interrogat sacerdotes: Si tetigerit pollutus in anima ex omnibus his, panem uidelicet, aut pulmentum, aut uinum, aut oleum, aut omnem cibum, nunquid  contaminabitur? Et responderunt sacerdotes, et dixerunt: Contaminabitur. Et respondit Aggeus et dixit: Sic populus iste, et sic gens ista ante faciem meam, dicit Dominus, et sic omne opus manuum eorum . Quod autem horum omnium causa inter carnales Isrelitas et spiritales Iudeos necessario diuisionem fieri oportet, mystice Dominus per Zacariam prophetam designat dicens: Et precidi uirgam meam secundam, que appellatur funiculus, ut dissoluerem germanitatem inter Iudam et Isrel . Nam, iuxta Apostolum, que pars fideli cum infidele? que societas luci ad tenebras? que conuentio Christi ad Belial? In quo aduertendum est quia sicut infideles sponte sequestrantur ab ecclesia stica communione, ut in nullis uelint mysteriis participare  fidelibus, ita et fideles deuote separare se debent et conuictu et societate infidelium; et si locis necdum ualent, donec tempore ut et locis segregentur, sicut idem fideles, quod est Ecclesia, ad Deum clamant dicentes: Iudica me, Deus, discerne causam meam de gente non sancta; quod tunc perfecte implebitur, quando fiet illud quod Ioannes Baptista Dominum predicit esse facturum, sic loquens: Cuius uentilabrum in manu sua, et permundabit aream suam, et congregabit triticum in horreum, paleas autem comburet igni inexstinguibili. Ante passionem enim suam Dominus nolens adhuc sumere panem filiorum de mensa, et mittere canibus, aiebat discipulis: Non sum missus, nisi ad oues que perierant domus Isrel. Et mulieri Chananee loquebatur: [a 1Kb] Sine prius saturari  filios. Ac si diceret: Offeratur primum panis qui de celo descendit, filiis qui nutriendi sunt ad uitam; illisque assumptis, ceteri qui remanserint fastidiosi, cum dixerint: Durus est hic sermo: Quis potest eum audire? Quomodo potest hic dare nobis carnem suam ad manducandum? transeant ministri mense Dominice ad canes esurientes, id est, apostoli ad gentes, sicut beata Maria Dei genitrix repleta Spiritu sancto predixerat: Esurientes impleuit bonis, et diuites dimisit inanes . Et multo ante Anna genitrix Samuelis: Repleti prius, pro panibus se locauerunt, et famelici saturati sunt. Et inter has medius propheta Isaias ait: Ecce dominator Dominus exercituum auferet ab Hierusalem et ab Iuda omne robur  panis .

XII. Quod tali ordine cepit impleri. Dixit primum Dominus predicatoribus suis: In uias gentium ne abieritis, et in ciuitates Samaritanorum ne intraueritis. Ascensurus uero ad celos ait: Euntes in mundum uniuersum, predicate Euangelium omni creature. Ut scilicet prius a Iudea apostolorum repulsa predicatio,  tunc nobis in adiutorium fieret, cum hanc illa ad damnationis sue testimonium superba repulisset. Cumque hoc impleri cepisset, et iam tempus aduenisset ut implerentur prophetie de assumptione gentium et repulsione Iudeorum, predicantibus Paulo et Barnaba, et concurrentibus audire uerbum Domini, sicut scriptum est in Actibus apostolorum: uidentes turbas Iudei, repleti sunt zelo, et contradicebant his que a Paulo dicebantur, blasphemantes. Tunc constanter Paulus et Barnabas dixerunt: uobis oportebat primum loqui uerbum Dei. Sed quoniam repellitis illud, et indignos uos iudicatis eterne uite, ecce conuertimur ad gentes. Sic enim precepit nobis Dominus: Posui te in lumen gentibus, ut sis in salutem usque ad extremum terre. Audientes autem gentes, gauise sunt,  et glorificabant uerbum Domini; et crediderunt quotquot erant preordinati ad uitam eternam. Disseminabatur autem uerbum Domini per uniuersam regionem. Iudei autem concitauerunt mulieres religiosas et honestas, et primos ciuitatis, et excitauerunt persecutionem in Paulum et Barnabam, et eiecerunt eos de finibus suis. At illi excusso puluere pedum in eos, uenerunt Iconium. Discipuli quoque replebantur gaudio et Spiritu sancto. Item in eodem libro: Instabat, inquit, uerbo Paulus, testificans Iudeis esse Christum Iesum. Contradicentibus autem eis et blasphemantibus, excutiens uestimenta sua dixit ad eos: Sanguis uester super caput uestrum, mundus ego, ex hoc ad gentes uadam. Et migrans inde, intrauit in domum cuiusdam nomine [b 1Kb] Titi Iusti. Item ibi: Ingressus  autem synagogam Paulus, cum fiducia loquebatur per tres menses disputans et suadens de regno Dei. Cum autem quidam indurarentur, et non crederent, maledicentes uiam Domini coram multitudine, discedens ab eis, segregauit discipulos. In quibus uerbis subtilissime pensandum est quia sicut paulatim crescebat numerus fidelium ex gentibus, et duriores fiebant Iudei aduersus uerbum Domini, desinebantque credere, sic paulatim ostensa est et segregatio predicatorum ab eis. Nam et uestimenta sua et pedum puluerem excusserunt in eos; adimplentes preceptum Domini, qui discipulos ad predicandum mittens, ait: Et quicunque non receperit uos, nec audierit sermones uestros; exeuntes foras de domo uel ciuitate, excutite  puluerem de pedibus uestris. Amen dico uobis, tolerabilius erit terre Sodomorum et Gomorrheorum in die iudicii, quam illi ciuitati. Puluerem uero de pedibus iubentur excutere in testimonium laboris sui, quod ingressi sunt ciuitatem, et predicatio apostolica ad illos usque peruenerit. Siue excutitur puluis ut nichil ab eis accipiant, ne ad uictum quidem necessarium,  qui Euangelium spreuerint. Sic enim a doctoribus exponitur excussio pulueris, non solum in Euangelio, ubi precipitur, sed et in Actibus apostolorum, ubi perficitur.

XIII. Et inde est quod in primis quidem, quando segregati sunt in opus Paulus et Barnabas, per singulas ciuitates leguntur intrasse synagogas Iudeorum, et sabbatis disputasse de regno Dei, id est, quando collecte fiebant Iudeorum. In secunda autem circumcisione [F., circumitione] per singula iterum loca Paulus et Silas leguntur suscepti esse a fratribus, et mansisse apud fratres. Unde et ascendentibus Paulo et sociis eius Hierusalem, ierunt cum eis aliqui ex discipulis a Cesarea, [a 1Kb] deducentes secum, ut hospitarentur, Mnasonem quemdam Cyprium  antiquum discipulum. Et cum uenissent Hierosolymam, exceperunt eos fratres.

XIu. Atque istius regule districtionem seruat ubique uas electionis, et magister gentium Paulus: quod diligenti cuique lectori, uel auditori facile est ex ipsis gestis eius agnoscere. Denique et in Philippis cum predicaret, nec in domum Lydie purpurarie, licet colentis Deum, introisse legitur, aut mansisse, prius quam cum omni domo sua in Christum credens baptizaretur: nec in illius similiter domum qui custos erat carceris ingressus est, aut humanitatis eius obsequiis usus est, donec etiam ipse credens Domino, cum omni domo sua baptizatus, dignus fieret tantum apostolum habere conuiuam. Sed et cum uenisset Tyrum, non nisi cum discipulis septem  scribitur mansisse diebus. Similiter autem et apud Cesaream in domo Philippi euangeliste, cui quatuor erant filie uirgines prophetantes, hospitio functus esse memoratur, ubi et per aliquantum temporis, cum custodia detineretur, sui illi tantummodo leguntur ministrasse. Apud Sidonem quoque humane tractatus a Iulio centurione, ad amicos tantummodo refertur isse, qui erant utique fideles, et sui curam egisse. Itemque cum uenisset Puteolis, diebus septem apud fratres mansisse perhibetur. In ipsa autem Roma biennio in suo habitasse conductu. Sed et semper tam ipsi quam his qui secum erant, necessaria queque suis se fatetur manibus ministrare. Et cum apud alios prima uerbi Dei iaceret fundamenta, ab Ecclesiis fidelium inuenitur accepisse stipendia.  Necessaria uero, que ipsi et suis a patre Publii ceterisque Mitilinensis insule cultoribus imposita narrantur, quis non uideat nequaquam ab infidelibus, sed a fidelibus, fuisse suscepta? Nam et patrem Publii saluauit, et tantas apud eamdem insulam infirmitatum curationes exercuit, ut dubium non sit plurimos  ex loci illius incolis Christi fidei subiugatos, ac salutis sue nuntium innumeris honoribus prosecutos. Et hec quidem ab apostolo Paulo ita constat esse seruata.

Xu. Si quis uero et principis apostolorum Petri gesta consideret, uidebit etiam ingressum ipsum aliquando ad Cornelium, et eos qui cum ipso aderant, non prius apud illos mansisse aut accepisse cibum, quam sancto Spiritu repleti, et in Christi nomine baptizati, fidelium digni fierent conuictu et societate. Sed et apud Ioppen, in domo fidelis cuiusdam Simonis coriarii hospitatum, esurientem gustare uoluisse, ubi et uas linteum plenum diuersis animantibus celitus delapsum uidit, facta ad se uoce: Quod Deus mundauit, tu ne commune dixeris. Hoc autem  per ter factum esse narratur, ut per fidem sancte Trinitatis, cunctarum gentium futura mundatio presignaretur, sicuti iampridem apostolis a Domino preceptum fuerat, ut euntes docerent omnes gentes, baptizantes eos in nomine Patris, et Filii, et Spiritus sancti. Tales ergo iam erant et gentiles illi, credentes, baptizati et mundati; cum quibus, ne scandalizarentur hi qui ex circumcisione crediderant, illis absentibus edebat, presentibus edere dissimulabat. Ubi et illud fideliter considerandum est quod si talis ac tantus apostolus, ne Iudeos fideles scandalizaret, qui adhuc carnalibus legis obseruationibus utebantur, a gentilium fidelium se conuiuio subtrahebat, ne contra morem, scilicet Iudeorum, uideretur agere, cum gentibus conuiuando; quo studio  Christiani nunc a conuictu se debent subtrahere infidelium Iudeorum, ne exemplo huius illicite communionis scandalizent socios et participes Christiane religionis, talique facto uel Iudaicis uideantur superstitionibus fauere, uel ecclesiastica conuincantur statuta dissoluere?

XuI. Sed et [b 1Kb] in libris Clementis Ecclesie Romane pontificis inueniuntur aliqua a supramemorato Apostolo de huius rei obseruatione dicta, que in his inserere non incongruum existimauimus. Nam licet iidem libri iudicentur apocryphi, pleraque tamen ex his testimonia inueniuntur a doctoribus usurpata. Introducit ergo Clemens, cum necdum esset baptismi gratia purificatus, et ob hoc a mensa Petri cum ceteris similibus sequestratus, eumdem Apostolum loquentem  sibi his uerbis: » Non pro superbia, o Clemens, conuiuium non ago cum his qui nondum purificati sunt. Sed uereor ne forte mihi quidem noceam, ipsis autem nichil prosim. « Et paulo post: » Nemo ergo uestrum contristetur, ait, a conuiuio nostro separatus. Paruo enim tempore sequestratur qui cito  uoluerit baptizari, multo autem qui tardius. Et ideo in uobis est quando uelitis ad nostram conuenire mensam, et non in nobis, quibus permissum non est sumere cum aliquo cibum, nisi prius fuerit baptizatus. « Hec de scriptis Clementis necessario a nobis prolata sint, uolentibus euidenter ostendere ab apostolis traditam huius rei antiquissimam obseruationem. uera enim et ista ducenda sunt, et eo maxime quo ab apostolicis actibus in nullo uidentur discrepare.

XuII. An putandi sunt electi Christi apostoli cum Iudeis infidelibus communem habere uoluisse mensam, aut potuisse cum eis gratum conuiuium ducere, de quibus magister gentium Paulus Thessalonicensibus ita loquitur: uos enim imitatores facti estis, fratres, Ecclesiarum Dei que sunt in Iudea in Christo  Iesu; quia eadem passi estis et uos a contribulibus uestris, sicut et ipsi a Iudeis, qui et Dominum occiderunt Iesum, et prophetas, et nos persecuti sunt, et Deo non placent, et omnibus hominibus aduersantur, prohibentes nos gentibus loqui ne salue fiant, ut impleant peccata sua semper, peruenit autem ira Dei super illos usque in finem. Cum talibus ergo  uel apostoli credendi sunt [a 1Kb] commune habuisse conuiuium, uel fidelium quisque illud debet retinere consortium?

XuIII. uerum quoniam Ecclesiarum que in Iudea erant in Christo, id est, eorum qui ex Iudeis crediderant,  fecit Apostolus mentionem; uidendum etiam de illis, utrum et ipsi hec inter suos positi contribules obseruarent. Et facile hoc ex uerbis sancti Luce possumus agnoscere; quibus ait: Multitudinis autem credentium erat cor et anima una, nec quisquam horum aliquid suum dicebat, sed erant illis omnia communia. Et paulo post: Quotquot, inquit, possessores domorum aut agrorum, uendentes afferebant pretia eorum que uendebant, et ponebant ante pedes apostolorum. Diuidebatur autem singulis, prout cuique opus erat. Et post aliqua rursum ait: Et erant omnes unanimiter in porticu Salomonis. Ceterorum autem nemo audebat se coniungere illis, sed magnificabat eos populus. Neque igitur communem cum eis ducebant uictum, cum quibus non habebant ne  commune quidem habitationis consortium. Omnia uero que ipsis erant communia, non undecunque quesita, sed ex sola fidelium fuerant conlatione et oblatione suscepta. Sed et in maxima necessitate famis que [b 1Kb] sub Claudio facta esse memoratur, a  Iudeis quidem incredulis, inter quos morabantur, neque expetisse aliquid neque accepisse referuntur, ab his uero qui ex gentibus ad fidem Christi uenerant, ne eos ministri, oblationes fidelium pertulerunt. Iam enim tempus instabat ut diceretur fidelibus omnibus, de omnibus inimicis fidei Christiane: Si quis uenit ad uos et hanc doctrinam non affert, nolite recipere eum in domum, et Aue illi nolite dicere. Qui enim dicit illi Aue, communicat operibus eius malignis. Secundum quam sententiam, si is qui Aue illi dicit qui a doctrina apostolica exsistit alienus, communicat ab operibus eius malignis, quanto amplius Iudaice communicat malignitati, qui cum his commune etiam conuiuium celebrat?

XIX. Et adhuc, ut ab inquinationibus hereticorum  uel Iudeorum Christiani fierent cautiores, dicebatur imo et semper dicitur eis: Charissimi, nolite omni spiritui credere, sed probate spiritus si ex Deo sint; quoniam multi pseudoprophete exierunt in mundum. In hoc cognoscitur Spiritus Dei. Omnis spiritus qui confitetur Iesum Christum in carne uenisse, ex Deo est; et omnis spiritus qui soluit Iesum ex Deo non est; et hic est Antichristus. Itemque ibi: Quis enim est mendax, nisi is qui negat quoniam iehsu non est Christus? Hic est Antichristus, qui negat Patrem et Filium. Omnis qui negat Filium, nec Patrem habet; qui confitetur Filium, et Patrem habet. Ex quibus uerbis euidentissime declaratur non solum mendaces sed et Antichristos esse Iudeos, qui cum negent Filium, frustra confitentur Patrem; non autem  confitentes Filium, nec Patrem habere merentur; super omnia uero Iesum, qui ex Maria uirgine ortus est, Christum esse negantes, Antichristi sibi et nomen pariter et eloquium uindicarunt. Nam quid aliud Antichristus dicturus est, nisi Iesum quidem non fuisse Christum, se autem esse quod ille ueluti falso creditus fuerit? In hoc ergo solo blasphemiam Iudeorum superat Antichristus, quod se presumit nuncupare Christum. In hoc autem Iudei nequitiam equiparant Antichristi, quod Iesum negare audent fuisse Christum. In tantum igitur Antichristi, in quantum blasphemie ipsorum blasphemiis consonant Antichristi. Quis autem cum Antichristo mensam habeat communem, et Christo se asserat seruare fidem? Aut quis non libenter eorum fugiat necessitatem,  quos suum uideat blasphemare Saluatorem? et quibus ipsum terribiliter audiat denuntiantem: ue tibi Corozaim, ue tibi Bethsaida; quia si in Tyro et Sidone facte essent uirtutes que facte sunt in uobis, olim in cinere et in cilicio penitentiam egissent. uerumtamen  dico uobis, Tyro et Sidoni remissius erit quam uobis in die iudicii. Et in Capharnaum, nunquid usque in celum exaltaberis? usque in infernum descendes. Quia si in Sodomis facte fuissent uirtutes que facte sunt in te, forte mansissent usque ad hanc diem. uerumtamen dico uobis, quia terre Sodomorum remissius erit in die iudicii, quam tibi .

XX. Corozaim namque, et Bethsaida, et Capharnaum, urbes Galilee, idcirco a Saluatore planguntur, quod post tanta signa, atque uirtutes, non egerint penitentiam. Preferuntur autem eis Tyrus et Sidon, quod naturalem tantum legem calcauerint, iste uero post transgressionem naturalis legis urbes idololatrie et uitiis dedite. Et preferuntur ideo, quod Tyrus  et Sidon et scripte, etiam signa que apud eas facta sunt, parui duxerunt. Et quia reuera, licet et non audire ueritatem et auditam contemnere perniciosum sit, multo tamen et incomparabiliter peius est auditam et cognitam contemnere, et contemptam persequi insuper, et blasphemare. Quod apertissime beatus Petrus ostendit, de talibus dicens: Melius fuerat illis non cognoscere uiam iustitie, quam post cognitionem retrorsum reflecti. Hoc autem multo adhuc euidentius demonstratur uerbis Domini per parabolam sic loquentis: Cum immundus spiritus exierit ab homine, ambulat per loca arida, querens requiem, et non inuenit. Tunc dicit: Reuertar in domum meam, unde exiui. Et ueniens inuenit uacantem, scopis mundatam et ornatam. Tunc uadit et assumit  septem alios spiritus nequiores se, et intrantes habitant ibi, et fiunt nouissima hominis illius peiora prioribus: sic erit et generationi huic pessime. Ex quo perspicuum est immundum idololatrie spiritum de corde quondam populi Iudaici, cum ei lex data est, recessisse et ambulasse eum diu per loca arida, corda uidelicet gentilium infructuosa, atque in his securam sibi uoluisse facere mansionem. Sed et inde in aduentu Christi, cunctis in eum credentibus nationibus, expulsum, ad pristinam domum reuersum, quam inuenit Deo quidem uacuam, carnalibus uero legis obseruationibus ornatam, a Pharisaicis traditionibus ueluti mundatam. Et quia uidit eam sui habitatione dignissimam, septem alios nequiores se spiritus assumpsit;  et cum his intima ipsius penetrans, nouissima eius peiora fecit prioribus. Maiori quippe nunc domus illa plebis Iudaice demonum numero possidetur, blasphemans in synagogis suis Christum, quam in Aegypto possessa fuerat ante legis notitiam.

XXI. Frustra igitur fautores Iudeorum, nos contristantes,  et illos letificantes, patriarcharum causa honorandos eos putant, et Christianis dicere audent meliores; cum legamus etiam Agarenos, qui nunc corrupto uocabulo [a 1Kb] Saraceni uocantur, Amalachitas quoque, et Madianitas, atque Afros, ex Abraham genus ducere, ideoque nec eos quisquam uel honorandos uel meliores Christianis debeat existimare. Non solum autem Iudei meliores nobis esse nequeunt, sed et his, quas supra enumerauimus, nationibus peiores inueniuntur: quia ille quidem nec legem acceperunt, isti uero post datam sibi legem, post missos ad se prophetas, etiam Dei filium occiderunt. Si uero, iuxta Apostolum, non qui filii carnis, hi filii sunt Dei, sed qui filii promissionis, hi estimantur in semine; ergo Iudei, quantum a promisso Abrahe  semine, id est, Christo, existunt alieni, tantum et filiorum Dei gloria probantur indigni; nec Hierusalem celestem matrem sortiti sunt, sed Hierusalem terrestris et Agar ancille, que in seruitutem generat, filii remanserunt.

XXII. Sed quid dicit Scriptura? Eiice ancillam et filium eius. Non enim heres erit filius ancille cum filio libere. Expulsus ergo est de paterna domo Iudaicus populus, atque ab hereditate filiorum Ecclesie, que per Christum libera effecta est, segregatus. Nam sicut Dominus ait, seruus non manet in domo in eternum, filius manet in eternum. Omnis autem qui facit peccatum, seruus est peccati; nec potest a iugo seruitutis istius absolui, nisi per Dei filium meruerit liberari. Iudei igitur  non solum a libertate spiritus efficiuntur extranei, sed et carnalis seruitutis inueniuntur obnoxii. Neque hoc solum; sed et filii perseuerant diaboli; sicut et Dominus ostendit, dicens eis: uos ex patre diabolo estis, et desideria patris uestri uultis facere. An non patris sui desiderio quotidie satisfaciunt, contemnentes legem, spernentes prophetas, persequentes Ecclesiam, atque ipsum Dei filium blasphemantes? Cum hec ergo ita se habeant, qua ratione seruis Dei serui peccati, filiis libere filii ancille, heredibus exheredati, Dei filiis filii diaboli preferentur? Quos Dominus per Isaiam prophetam tanta a seruis suis  diuisione seiungit, ut et nomen pristinum eos amisisse, et inter mortuos ostendat iam deputatos esse, his uerbis: Ecce serui mei comedent, et uos esurietis. Ecce serui mei bibent, et uos sitietis. Ecce serui mei letabuntur, et uos confundemini. Ecce serui mei clamabunt pre exsultatione cordis, et uos ululabitis pre dolore cordis, et pre contritione spiritus ululabitis, et  dimittetis nomen uestrum in iuramentum electis meis; et interficiet te Dominus Deus tuus, et seruos suos uocabit nomine alio; in quo qui benedictus est super terram, benedicetur in Deo amen; et qui iurat in terra, iurabit in Domino amen. Nomine itaque pristino populus Iudaicus spoliatus, et incredulitatis sue gladio peremptus, electis Dei nomine alio uocatis, et Christiano uocabulo benedictis, atque in Christi sacramenta iuratis, nec exequari potest, nec corporali saltem uictu sociari debet, quibus ne ipsa quidem seruitutis appellatione meruit copulari.

XXIII. Si uero et hoc consideremus, quibus uirtutibus tabernaculi Dei habitatio, et sancti montis eius ascensio ualeat comparari, non minimum inter eas uirtus illa obtinet locum, qua uir iustus ita dignus  est conlaudari: Ad nichilum deductus est in conspectu eius malignus, timentes autem glorificat. Fideles itaque et timentes Deum glorificandi sunt in omnibus atque honorandi. Populus autem ille qui totus est positus in maligno, quique Dei uirtutem et Dei sapientiam non cognouit, ac per hoc in malignitatis et erroris uetustate remansit, pro nichilo in conspectu omnium credentium est habendus; nec pecunie aut diuitiarum suarum causa cuiquam honorandus; sed ob earum potius cupiditatem lepra Naaman aspersus, ab omni fidelium populo per uerum Eliseum aquis baptismatis expiato, ut uere sordidissimus atque immundissimus exsecrandus; insuper uero et anathema ei semper et ubique dicendum uoce Apostoli, qui ait: Si quis non amat Dominum  nostrum Iesum Christum, sit anathema maranatha. Nam si is qui non amat Dei filium, anathema est; ergo qui odit, qui persequitur, qui blasphemat, multo adhuc detestabilius anathematizandus est. Si quis porro amicitiis libenter ipsius indulget, nec ferre illi impie societatis auxilium erubescit, merito et ipse audiet quod Iosaphat rex per prophetam Domini increpatus audiuit; Impio prebes auxilium, et his qui oderunt Dominum amicitia iungeris, et idcirco iram Domini mereris. Et quidem rex ille in ceteris omnibus iustitie testimonium accepit; sed in hoc solummodo offendit, Deique iram promeruit, quod impiis et Deum odientibus auxilium prebere et amicitias non exhorruerit copulare: quos utique non esse alios quam eos qui a domo Dauid se ipsos  exciderant, euidenter Scriptura designat; sicut et hi impii, et inimici semper Dei filio Iudei, a ueri Dauid domo, que est Ecclesia, se ipso segregant, et a regno Christi abscisi, regnum exspectant ac desiderant Antichristi, quem Dominus iehsu interficiet spiritu oris sui, et destruet illustratione aduentus sui. Non solum autem ipsum, sed et istos qui uoluerunt regnare super se, secundum Euangelii parabolam, accepto celorum regno, regrediens iubebit interfici se presente.

XXIu. Erepti igitur de potestate tenebrarum Christiani, et translati in regnum filii caritatis Dei, nullatenus debemus eorum conuictu et societate pollui, a quorum erroribus omni genere probamur  absoluti. Meminisse etenim nos oportet quomodo et propheta ille, qui de Iuda missus fuerat in Bethel, ubi ab Ieroboam rege Samarie uitulus aureus colebatur, a Deo prohibitus ne illic comederet uel biberet, etiam inuitanti se regi responderit: Si dederis mihi mediam partem domus tue, non manducabo panem, neque bibam aquam in loco isto. Insuper et munera oblata sibi ab eodem rege suscipere recusauit. uerum quia postea seductus a pseudopropheta quodam, contra preceptum Domini in eodem loco comedit et bibit, Dei iudicio leoni traditus, et ab eo interemptus occubuit. Nam quod in ueteri Testamento religiosi Iudei diligenter abstinuerunt a cibo et potu infidelium, ubi illis preceptum sit a Domino non facile aduertitur; documenta  tamen exstant de exemplis sanctorum, sicut de Daniele scriptum est: Proposuit autem Daniel in corde suo ne pollueretur de mensa regis, neque de uino potus eius; et rogauit eunuchorum prepositum, ne contaminaretur. Concessumque est Danieli, Ananie, Azarie, et Misaheli, cum ceteri pueri Isrelite uescerentur cibo regio. Que obseruantia in tantum inoleuit apud Iudeos, ut tempore aduentus Domini generalis esset omnium; ita ut dicerent impii Iudei discipulis Domini: Quare cum publicanis et peccatoribus manducatis et bibitis? et non solum hi, sed etiam infideles disceptarent aduersus Petrum, qui erant ex circumcisione, dicentes: Quare introisti ad uiros preputium habentes, et manducastis cum illis? Quibus reddita ratione subiunxit, respondisse sibi  uocem de celo secundo: Que Deus mundauit, tu ne commune dixeris. Ex quo tempore cepit declarari quod beatus Paulus scripsit: Omnia munda mundis, coinquinatis autem et infidelibus nichil mundum . Quo testimonio licet plerique in contrarium utantur, id est, ut propter hoc putent sibi licitum infidelium sumere cibos, tamen nostram omnino confirmat obseruantiam, ut immundorum immundas nouerimus esse mensas, quia inquinate sunt eorum et mens et conscientia. Quomodo autem immunde non erunt mense, quorum maledicta sunt horrea et apothece?

XXu. Sed quia ad maledictiones infidelibus Iudeis a Deo impositas scribendo peruenimus, paulo diligentius a superioribus eas repetamus. Ait itaque  Moyses omni populo Isrelitico trans Iordanem in solitudine campestri: En propono in conspectu uestro hodie benedictionem et maledictionem; benedictionem, si obedieritis mandatis Domini; maledictionem, si non audieritis mandata Dei uestri. Cum introduxerit te Dominus Deus tuus in terram ad quam pergis habitandam, pones benedictionem super montem Garizim, maledictionem super montem Hebal, qui sunt trans Iordanem. Que uerba cum permagnificis sensibus plena sint, non ante potuerunt impleri, nisi Iordane transito, id est, baptismi sacramento corpore Christi tactis aquis Iordanicis dedicato. Garizim namque, qui interpretatur diuisio, significat apostolicam plebem diuisam ab infidelium synagoga,  sicut Paulus de se ipso ait: Cum autem complacuit ei qui me segregauit de utero matris mee, ut reuelaret filium suum in me , non adquieui carni et sanguini. Hebal autem, qui interpretatur uorago uetus, significat carnalem et infidelem Synagogam, que non acquieuit transire ad nouitatem spiritus uiuificantis, sed maluit remanere in uetustate littere occidentis. Ibique eis perseuerantibus, superuenit immensus fluuius maledictionum, iuxta quod scriptum est: Facti sunt principes Iuda, quasi adsumentes terminum. Super eos effundam, quasi aquam, iram meam. Et sicut omnes omnino promissiones et benedictiones requieuerunt super apostolicam plebem, sic omnes comminationes et maledictiones confirmate sunt super synagogam Satane, ipso ordine rei quo  Moyses predixerat uerbis dicens: Maledictus eris in ciuitate, id est, Hierusalem; maledictus in agro mundi dispersus; maledictum horreum tuum. Quod alia translatio sic dicit: Maledicte apothece tue, et omnes reliquie tue, maledictus fructus uentris tui, et fructus terre tue. Maledictus erit ingrediens, nascendo in hanc uitam; et maledictus egrediens , moriendo uidelicet, de hac uita. Et post multa: Aduena, inquit, qui tecum uersatur in terra, id est, populus gentium, ascendet super te eritque sublimior, effectus uidelicet filius patriarcharum, et socius radicis oliue et pinguedinis factus. Tu autem descendes, et eris inferior, abscisus ab olea, et siccus in terra iacens, igni destinatus. Ipse erit in caput, et tu eris in caudam. Et nunc ueniunt  quidam per se eos conantes leuare in caput unde ceciderunt, quasi non debeant esse in caudam: quod utique semper erunt, donec plenitudo gentium intreat, et sic omnis Isrel saluus fiat, omnis uidelicet saluandus. Nam istorum qui nunc sunt infidelium augebit Dominus plagas, plagas magnas et perseuerantes, infirmitates pessimus et perpetuas: quod alia translatio dicit, plagas uerissimas, et infirmitates ueras. Item ibi: Et conuertet in te omnes afflictiones Aegypti quas timuisti, et adherebunt tibi. Insuper et uniuersos languores, et plagas, que non sunt scripte in uolumine legis huius, inducet Dominus super te,  donec te conterat. Hoc profecto est quod supra de Euangelio posuimus: Erunt nouissima hominis illius, id est, ad quem spiritus immundus cum aliis septem se ipso nequioribus ingressus fuerit, peiora prioribus.

XXuI. Et hec quidem breuiter diximus, ac de multis pauca libauimus; strictim scilicet uolentes ostendere quantis benedictionum muneribus dignam preparauerit Deus apostolicam plebem, quantisque e contrario maledictionibus suis meritis repletam infidelem repulerit synagogam; quatenus et in electis impleretur quod predictum fuerat; etenim benedictiones dabit qui legem dedit, benedicens eos uidelicet iuxta Apostolum in omni benedictione spiritali in celestibus in Christo. Et illis qui nec Moysi  litteris, nec uerbis Christi crediderunt, ac per hoc iusto Dei iudicio reprobati sunt, illa maledictio superueniret, que ab ipso Moyse ita fuerat prenuntiata: Maledictus omnis qui non permanserit in uerbis legis huius, ut faciat ea, nolens audire quod in ea scriptum est: Iuxta te est uerbum ualde in ore tuo, et in corde tuo, ut facias illud. Quod Apostolus sic exponit: Hoc est uerbum fidei quod predicamus. Quoniam si confessus fueris in ore tuo Dominum Iesum, et credideris in corde tuo quod Deus eum suscitauit a mortuis, saluus eris. Corde enim creditur ad iustitiam, ore autem confessio fit ad salutem.

XXuII. Breuiter ergo ista a nobis perstricta sint. Nam et cedendum est maioribus, subtilioribus, ac facundioribus, quibus perfacile est altiora et occultiora  huius rei pandere: quod iam iamque fieri oportet, frigescente multorum caritate, abundante ubique iniquitate, incredulorum conualescente improbitate, Antichristi fallacia appropinquante. Atque utinam iuberet religiosissimi Imperatoris industria alicui de suis ut colligeret omnia que a magistris Ecclesiarum in Seripturis sanctis de Antichristo intelligenda, uel exposita, uel signata sunt. ualeret profecto ad cautelam fidei, ad erectionem spei, ad roborandam et commendandam dulcedinem dilectionis Christi. Amen.





AGOBARDI EPISCOPI AD PROCERES PALATII CONSULTATIO ET SUPPLICATIO DE BAPTISMO IUDAICORUM MANCIPIORUM.
[a 1Kb] 

Reuerendissimis ac beatissimis domnis et dominis  et Patribus sanctis, [b 5Kb] Adalardo, Waleet [c 2Kb] Helisacharo.


Nuper cum a palatio tempus redeundi nobis iam fuisset indultum, suauissima dilectio uestra sedit et audiuit me mussitantem potius quam loquentem contra eos qui querelas Iudeorum astruebant. Cumque audita fuissent a uobis et modificata que dicebantur altrinsecus, surrexistis, et ego post uos. uos ingressi estis in conspectu principis: ego steti ante ostium. Post paululum fecistis ut ingrederer. Sed nichil audiui, nisi [a 1Kb] absolutionem discedendi. Quid tamen uos dixeritis clementissimo principi prefata de causa, qualiterque acceperit, quidue responderit, non audiui. Ad uos postea non accessi, prepediente pudore ignauo, et molestia fatigante me: que mihi utique accessit, non tam ex inuolutione rerum, quam ex ignobilitate mentis. Quamobrem recessi turbatus,  arripui iter incertus, perueni domum confusus, resedi  afflictus. Causas uero huius afflictionis scriberem. Sed timeo mansuetudini uestre laborem ingerere. Portitor tamen harum litterarum potest uobis edicere, si patitur longanimitas uestra. Aliqua sane, que silenda non puto, propter que mihi et ad fidissi mam paternitatem uestram dirigo, innotesco prudentie uestre. Primum, quod summopere mihi necesse est scire, et, ut existimo, etiam omnibus, ut dare dignemini consilium quod diuino congruat operi, quid faciendum sit de mancipiis Iudeorum ethnicis, que illi comparauerunt, et nutriti apud illos, inter nos discunt linguam nostram. Audiunt de fide, uident celebrationes solemnitatum; et per hec compunguntur ad amorem Christianitatis, et desiderant fieri in corpore Ecclesie, membra Christi; et confugiunt ad Ecclesiam, [b 3Kb] baptismum postulantes: Utrum  uidelicet debeamus illis hoc abnegare, an prebere, ubi possumus. De qua re ego quidem talem teneo rationem. Omnem profecto hominem creaturam Dei esse, et in unoquoque homine, quamuis seruo, maiorem portionem habere Dominum Deum, qui in utero creauit, ad lucem huius uite produxit, concessam uitam custodiuit, sanitatem seruauit, quam illum qui uiginti aut triginta solidis datis, fruitur corporis eius seruitio. Nec est qui dubitet quod unusquisque seruus, membrorum corporis opera carnali domino debens, mentis religionem soli debeat Creatori.

Propter quod omnes sancti predicatores, socii apostolorum, docentes omnes gentes et baptizantes, non exspectauerunt dominorum carnalium licentiam  ut seruos baptizarent, quasi non eos oporteret baptizari,  nisi eis permittentibus; sed scientes, et predicantes, quod serui et domini unum habeant Dominum Deum in celis, omnes baptizauerunt, omnes in uno corpore redegerunt, omnesque fratres et filios Dei esse docuerunt; ita tamen ut unusquisque in quo uocatus est, [a 1Kb] in hoc permaneret, non studio, sed necessitate, sed et si qui possent liberi fieri magis uterentur. In promptu est etiam ratione colligere, si qui ethnicorum ad Christum fugiunt, et non recolligimus, sed repudiamus propter [b 1Kb] carnales dominos, esse impium et crudele, cum humane anime nullus esse possit dominus, nisi conditor. Sed et illud putamus esse considerandum, quia si religiosus imperator aduersus gentes que a Christi nomine aliene sunt arma mouet, et uictor effectus, [c 9Kb] subiicit eos  Christo et sociat religioni, opus est pietatis et laude  dignum; quomodo negligendum est, si inter subiectos tales existant qui desiderent baptismum? Neque hoc dicimus, ut Iudei perdant pretia que in talibus dederunt; sed quia offerimus pretia [a 1Kb] secundum statuta priorum; et illi non recipiunt, putantes sibi fauere magistratus palatii, et melius illis cupere, quam ceteris qui supradicta asserunt. Hec sunt de quibus precamur uestrum consilium aut iussionem per uos domini imperatoris. Quod utique necesse non esset, si ille, qui [b 1Kb] magister est Iudeorum, ita attenderet ut uos ei faciendum dixistis. Nam si secundum uestram iussionem ille consideraret fideliter ministerium nostrum, sicut nos ei honorem exhibere uolumus in ministerio suo, nulla esset necessitas iniuriam facere interrogando, nisi propter augmentum  doctrine. Ceterum de causis Iudeorum non esset ulla contentio aut discordia, si ille rationabiliter agere uoluisset. Nunc autem facite nobiscum secundum caritatem quam diffudit Spiritus sanctus in  cordibus uestris, et adhibete consolationem seruo uestro, quia sub magno timore diuersis anxietatibus torqueor. Si enim petentibus baptismum Iudeis aut seruis eorum negamus, timeo damnationem diuinam; si damus, timeo offensionem humanam, et tam infestas lesiones domus nostre. De quibus lesionibus et discordiis, quia in his litterulis scribere indignum duxi, paruum [c 1Kb] breuiculum pietati uestre direxi, per quem cognoscere ualeatis que sint. Neque dignetur felix mansuetudo uestra mihi irasci, quia importunus uobis existo talia flagitando; sed considerate quia causa est Ecclesie, ratio fidei, et opus diuinum. Insuper et mihi omnis fiducia in uestra sanctitate. Et idcirco assumite sanctum laborem propter eternam retributionem, et adiuuate Ecclesiam  nostram, opem ferendo et instituendo, quoniam debitores estis propter multitudinem fiducie quam habet in uobis.





EPISTOLA S. AGOBARDI EXHORTATORIA AD NIBRIDIUM EPISCOPUM NARBONENSEM, DE CAuENDO CONuICTU ET SOCIETATE IUDAICA.


Beatissimo Patri [a 2Kb] Nibridio Agobardus in Deo Patre et Domino Iesu sempiternam salutem.

Si [b 1Kb] locorum uicinitas et rerum tranquillitas sineret, uellem quidem frequentius cum paternitate uestra os ad os loqui, et siue in priuatis seu in publicis necessitatibus, consilio semper uestre sanctitatis institui. Sed quoniam prohibent interiacentium spatia longinqua terrarum, quod uerbis nequeo, litteris  molior adimplere; meam uobis, imo Ecclesie Dei, non minimam necessitatem in notitiam perferens, et in quibus ipse parum fortis inuenior, uirtutis uestre presidio, quasi scuto ualidissimo et muro inexpugnabili, desiderans communiri. Sciat itaque paternitatis uestre reuerenda canities, me [c 1Kb] anno presenti, dum parechie nostre populos [d 5Kb] debita sollicitudine circumirem, et si qua in his deprauata  uidebantur, pro uiribus quas Dei gratia largiebatur, ueritatis ratione corrigerem, denuntiasse omnibus et precepisse secundum legem Dei et sanctorum canonum instituta, ut se, tanquam ueri cultores Christiane fidei, omni obseruantia ab infidelium consortio segregarent; non utique gentilium, qui inter nos minime commorantur, [a 6Kb] sed Iudeorum, qui in nostra hac et in nonnullis aliis uicinis urbibus  uidentur esse diffusi. Quia et satis indignum ac fidei nostre inconueniens esse uidebatur, filios lucis tenebrarum societate fuscari, et Ecclesiam Christi, quam decet sine macula et ruga sponsi celestis amplexibus preparari, maculose, rugose ac repudiate Synagoge contubernio decolorari. Et uere absurdum est uirginem castam, [b 2Kb] uni uiro Christo desponsatam, meretricis dapes expetere, et per communionem cibi  ac potus non solum in diuersa flagitia corruere, uerum etiam fidei periculum sustinere; dum ex familiaritate nimia et assidua cohabitatione, aliqui de grege Christiano sabbatum quidem cum Iudeis colunt, diem uero Dominicam illicita operatione uiolant; nec [non] et ieiunia statuta dissoluunt; plereque muliercule, ancillarum iure, alie ab ipsis uelut mercenarie detinentur; nonnulle etiam corrumpuntur; omnes uero huiusmodi uel dominationi, uel libidini, uel deceptioni eorum in commune prostituuntur; adnitentibus in hoc ipsum diaboli filiis, odio subdolo, et fallacibus blandimentis; dum se [a 1Kb] patriarcharum progeniem, iustorum genus, prophetarum sobolem superbo ore proloquuntur; ignorantibus miseris, qui hec audiunt, quod ipsi eorum  prophete gentem peccatricem, populum grauem iniquitate, semen nequam, filios sceleratos, patrem ipsorum Amorrheum, matrem Cetheam, Sodomorum principes, et Gomorrhe populum soleant appellare. Sed et illud pariter nescientibus, quod precursor Domini Ioannes genimina eos dixerit uiperarum, et ipse Dominus frequenter illos nunc serpentes, nunc generationem malam, prauam, peruersam atque adulteram uocitarit. Unde et in tantum erroris pelagus nonnulli ex uulgaribus ac rusticis abducuntur, ut hunc solum Dei esse populum, apud hos pie religionis obseruantiam, ac multo certiorem, quam nostra sit, fidem, et seducto suspicentur animo, et ore impio inter pares et consimiles fateantur.


Quod malum cum in plebe nobis commissa uideremus excrescere, atque in dies singulos ipsa iam consuetudine propagari, studuimus pro uiribus lapsis manum porrigere, et errantes animos ad ueritatis lineam reuocare: equum credentes ut quomodo ipsis quondam lex Dei precipiebat ne cum gentibus matrimonium copularent, neue cum eis commune conuiuium celebrarent, ne uidelicet per consortia nuptiarum et communionem ciborum a diuino quidem cultu deficerent, idololatrie autem iugo libertatem animi inclinarent; ita nunc et noster populus inhibeatur, ne cum Iudeis infidelibus uescendi participium,  consortium bibendi, habitandi contubernium habere presumant: ne sub pretextu societatis huius a simplicitate quidem Christiane fidei exorbitent, Iudaicis uero fabulis attendentes, inextricabilibus errorum laqueis implicentur; cumque nos neminem illorum humanitate tanta et benignitate, qua erga eos utimur, ad spiritalem fidei nostre uirtutem ualeamus adducere, pars aliqua ex nostris, dum libenter carnalibus eorum uictibus communicat, spiritalibus epulis capiatur. Hanc etenim diuine legis prouidentiam Patres nostri institutis canonicis uidentur esse secuti; quorum nos preceptis, in quantum potuimus, deuotis animis obsecuti sumus; periculum scilicet animarum que nobis commisse sunt pertimescentes, et earum [b 1Kb] sanguinem de nostris  manibus in diuino exquirendum iudicio formidantes. Tentauerunt porro quidam missi, et [c 1Kb] Eurardus maxime, qui Iudeorum nunc magister est, religiosum hoc opus nostrum destruere, ac sub obtentu edictorum imperialium labefactare. Quibus nos neque ad horam cessimus, ut diuine legis ueritas, et sanctorum Patrum constitutio ueneranda, immobili apud nos atque inconuulsa obseruatione perduret. Nec uero tam feralibus iussis ausi sumus acquiescere, aut religiosissimum ac Deo dignum principem quidpiam diuine legi contrarium, sacris canonibus aduersum, saluti Ecclesie periculosum, credere potuimus precepisse; cuius ad hoc semper inuigilat fidelis industria et pietas admiranda, ut lex Dei ubique seruetur, ut canonica instituta perpetua  uigeant firmitate, ut salus ac uirtus Ecclesie toto terrarum orbe gloriosius in dies singulos conualescat.

Unde et tu, Pater beatissime, qui columna nunc in omnibus et firmamentum domus Dei crederis, sta super petram ecclesiastice obseruationis, immobilis, intrepidus, inconcussus, floccipendens aduersarie tempestatis uentos, imbres, ac flumina; que fundamento quidem domus Dei illidi possunt, ipsam uero subruere non possunt: quia nec porte inferi [d 1Kb] aduersus eam preualere queunt. Scientes, itaque, Pater uenerabilis, omnes qui sub lege sunt, sub maledicto  esse, et indutos maledictione, sicut uestimento, que intrauit sicut aqua in interiora eorum, et sicut oleum in ossa eorum, maledictos quoque in ciuitate, et maledictos in agro, maledictos in ingressu, et maledictos in egressu, maledictum fructum uentris et terre et pecorum eorum, maledicta eorum cellaria, horrea, apothecas, cibos et ipsorum ciborum reliquias, nec posse quempiam eorum ab hoc tam immani tamque horribili maledicto legis eripi, nisi per eum qui pro nobis factus est maledictum. Sciens etiam in eos qui predicationem apostolicam nolunt recipere, non solum nullo eorum utendum, sed et puluerem ciuitatis domus eorum de pedibus excutiendum, remissiusque in die iudicii Sodome et Gomorrhe futurum quam illis, permane et tu in diuine legis obseruantia,  persiste in canonicis institutis, tene quos potes, terre quos potes, noli dicere, nec sinatis quemquam fidelium tantis maledictionibus tamque horrendis damnationibus per maledictorum et condemnatorum profana consortia communicare. Quin potius  et ad uicinos cepiscopos ac fratres cohortationum tuarum munimenta transmitte, ut pari omnium consensu et labore communi tantum hoc malum de Christi Ecclesiis auferatur. Impleamus Matris Ecclesie gaudium, unum omnes dicentes, unum sapientes, unum sentientes, id est, certamen habentes, quia et hoc benignissimi Redemptoris nostri desiderium esse cognoscimus; secundum quod pro nobis Patrem ipse precatur, dicens: Non pro his autem rogo tantum, sed et pro omnibus qui credituri sunt per uerbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint. Tanta uero nobis est de parte uestra fiducia, ut credamus opus hoc uel conatu uestro staturum, uel uestra, quod absit, remissione  lapsurum. Deus autem patientie et solatii det nobis idipsum sapere in alterutrum, secundum Iesum Christum, ut unanimes uno ore honorificemus Deum et Patrem Domini nostri Iesu Christi. Amen.





LIBER EIUSDEM AD PRAEFATUM IMPERATOREM, ADuERSUS LEGEM GUNDOBADI. ET IMPIA CERTAMINA QUAE PER EAM GERUNTUR.

I. Obsecro imperturbabilem mansuetudinem uestram, et tranquillissimam prudentiam, domine imperator  benignissime, ut has quas offero paginulas infatigabiliter legere non dedignemini, in contemplationem summe et incommutabilis illius ueritatis, que est Christus Dominus noster; de cuius dictis et legibus hec sumpta sunt; quique amanter et uigilanter uestrum protegit et iuuat imperium. Neque predicandam tranquillitatem uestram offendat, quod minimus omnium excellentiori hominum hec legenda presentat. Neque enim est aliud nisi quod uos optime et sublimius nostis.


II. Deus, Dei Filius, homo propter homines factus, uiam salutis demonstrans, et electis discipulis magisterium uite commendans, ascensurus ad celos, ait illis: Euntes in mundum uniuersum, predicate Euangelium omni creature. Qui crediderit et baptizatus fuerit, saluus erit. Et iterum: Ite, docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis. Illi autem profecti, predicauerunt ubique Domino cooperante; annuntiataque est ab eis omni creature, id est cunctis nationibus mundi, una fides indita per Deum, una spes diffusa per Spiritum sanctum in cordibus credentium, una caritas nata in omnibus, una uoluntas, accensum unum desiderium, tradita una oratio; ut omnes omnino ex diuersis gentibus, diuersis conditionibus, diuerso sexu, nobilitate, honestate, seruitute diuersa,  simul dicant uni Deo et Patri omnium: Pater noster, qui es in celis, sanctificetur nomen tuum; sicut unum Patrem inuocantes, ita unam sanctificationem querentes, unum regnum postulantes, unam adimpletionem uoluntatis eius, sicut fit in celo, optantes; unum sibi panem quotidianum dari precantes, et omnibus dimitti debita. Neque enim quemquam docere potuerunt magistri mundi, lux mundi, sancti apostoli, Dimitte mihi debita mea, aut, et ne me inducas in tentationem, sed libera me a malo; sed  unum pro omnibus, et omnes pro singulis clamare. O celestis fraternitas, o sempiterna concordia, o insecabilis unitas, ab uno auctore deriuata, ad unum rerum omnium relata, per quam letantur celi, exsultat terra, mouetur mare, et plenitudo eius, gaudent campi, et omnia que in eis sunt, omnes gentes plaudunt manibus, iubilant Deo in uoce exsultationis!

III. Et quam decenter, quoniam omnes fratres effecti, unum Patrem Deum inuocant, seruus et dominus, pauper et diues, indoctus et eruditus, infirmus et fortis, humilis operator et sublimis imperator. Iam nemo alium dedignatur, nemo sub alio se despicit, nemo super alium extollitur. Quoniam unus panis, unum corpus Christi, imo unus Christus secundum  Apostolum sumus; exspoliantes nos ueterem hominem cum actibus eius, et induentes nouum, eum qui renouatur in agnitionem secundum imaginem eius qui creauit eum; ubi non est gentilis et Iudeus, circumcisio et preputium, Barbarus et Scytha, [a 1Kb] Aquitanus et Langobardus, Burgundio et Alamannus, seruus et liber; sed omnia et in omnibus Christus. Omnia enim illorum sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura. Omnia enim, dicitur illis, uestra sunt, uos autem Christi, Christus autem Dei. Et iterum: Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno spiritu omnes nos in unum corpus  baptizati sumus, siue Iudei, siue gentiles, siue serui, siue liberi, et uno spiritu omnes potati sumus. Et ne infideliter aliquis cum perpaucissimis se putaret uno spiritu potatum, dicit: Et nemo potest dicere, Dominus iehsu, nisi in Spiritu sancto. Diuisiones uero gratiarum sunt, atque operationum. Idem autem Dominus, et idem Deus, qui operatur omnia in omnibus, atque idem Spiritus, diuidens singulis prout uult. Nullus ergo horum est hospes et aduena; sed sunt ciues sanctorum et domestici Dei, superedificati super fundamentum apostolorum et prophetarum, ipso summo angulari lapide Christo Iesu, in quo omnis edificatio constructa crescit in templum sanctum in Domino; et qui erant longe, facti sunt prope in sanguine Christi. Ipse est enim pax nostra, qui fecit  utraque unum. Et ueraciter dicere possumus, qui fecit omnia unum, et medium parietem macerie soluens, inimicitiam in carne sua, legem mandatorum in decretis euacuans, ut duos condat in semetipsum in unum nouum hominem, faciens pacem, et reconciliet ambos in uno corpore Deo per crucem, interficiens inimicitiam in semetipso; et ueniens euangelizauit pacem his qui longe fuerunt, et pacem his qui prope: quoniam per ipsum habent accessum ambo in uno Spiritu ad Patrem.

Iu. Si ergo Dominus propterea passus est, ut in sanguine suo faceret prope eos qui longe erant, et paries diuisionis iam solutus, et interfecta est inimicitia in illo, et omnes reconciliati sunt in uno corpore Deo, et in tantum unum corpus effecti in uno  spiritu, ut Christus potius quam Christiani dicantur, sicut suprascripta apostolica sententia declarat dicens: Omnia autem membra corporis cum sint multa, unum corpus sunt; ita et Christus ; cupio per pietatem uestram nosse, si non huic tante diuine operationis  unitati aliquid obsistat tanta diuersitas legum, quanta non solum in singulis regionibus aut ciuitatibus, sed etiam in multis domibus habetur. Nam plerumque contingit ut simul eant aut sedeant quinque homines et nullus eorum communem legem cum altero habeat exterius in rebus transitoriis, cum interius in rebus perennibus una Christi lege teneantur. Et cum forte contingit ut omnes sint ueraciter Christiani, fidei ueritatem amantes, et inuicem sibi, ut karissimi fratres, credant; et nemo alterius testimonium spernat, cum se bonis locutionibus edificant; si subito contigerit alicui ex ipsis disceptatio in iudiciis, nullum poterit habere testem de suis karissimis sociis, cum quibus simul gradiebatur; eo quod non recipiatur testimonium alicuius super [b 1Kb] Gundobadum,  et cetera similia.

u. Hic mihi succurrat, obsecro, benignissime et sacer imperator, patientia uestra; neque indignetur magnanimitas uestra, quod indignus digna loquor, et pusillus grandia; quia per ista  forsitan inemendabilia sunt uolo peruenire ad ea que necessaria et eleemosyne uestre magnopere apta sunt. Si autem incongrua sunt que dico, corripiat me iustus in misericordia, id est, bonitas uestra, et corripientem non prodat. Mihi tamen seruo uestro, licet ultimo, tamen fideli, incongruum uidetur, ut Christianus de Christiano, ac per hoc frater de fratre testimonium perhibere non possit. Sicut enim supra dictum est, omnes unum Patrem habentes Deum, fratres sunt, et filii Dei. Hoc etiam Euangelium  aperte loquitur. Hinc namque fit, cum uir iustus super iniustum testificari non permittitur, eo quod alterius legis sint secundum seculum, qui unius legis esse deberent secundum Deum. Credo etiam quod nullatenus hec agantur sine damno illius unitatis et concorporationis, que supra demonstrata est sententiis apostolicis. Nam si de testimonio repellendus est aliquis, ille repellatur potius qui alterius fidei uel secte est, sed et ille cum quo Apostolus nec cibum sumere docet dicens: Si is qui frater nominatur, est fornicator, aut auarus, aut idolis seruiens, aut maledicus, aut ebriosus, aut rapax; cum eiusmodi nec cibum sumere. Et iterum: Quod si quis non obedit uerbo nostro per epistolam, hunc notate, neque commisceamini, utique ad mensam. Qui omnes, nisi per  satisfactionem penitentie regressi fuerint in corpus Christi, sine dubio in corpore remanebunt diaboli, ac per hoc erunt in eius regno et ciuitate.

uI. Hic profecto debet esse discretio et diuisio inter regnum et regnum, id est, Christi et diaboli, inter ciuitatem Dei et ciuitatem diaboli, que faciunt  duas plebes. Nam ciuitas Dei continet populum acquisitionis, ciuitas diaboli populum perditionis. Quod si hominibus impossibile est omnes discernere qui sint de ciuitate Dei, qui uero de ciuitate diaboli, saltem quos euidentissime ex fructibus propriis cognoscunt, et littere apostolice a corpore Christi separatos docent, reiiciant de testimonio. Quos autem una corporis Christi compago tenet, et plerumque non solum unius corporis membrum, uerum etiam unius membri sunt membra, cur de mutuo repelluntur testimonio? Que utilitas est, ut propter [a 1Kb] legem quam dicunt Gundobadam, cuius auctor exstitit [b 1Kb] homo hereticus, et fidei catholice uehementer inimicus , non possit super illum testificari alter etiam bonus Christianus?  Ex qua re oritur res ualde absurda, ut si aliquis eorum in cetu populi aut etiam in mercato publico commiserit aliquam prauitatem, non coarguatur testibus, sed [d 1Kb] sinatur periurare, tanquam non fuerint per quos ueritas posset agnosci. Hic manifeste apparet damnosam esse damnabilem legem.

uII. Si autem placeret domino nostro sapientissimo imperatori, ut eos transferret ad legem Francorum; et ipsi nobiliores efficerentur, et [e 1Kb] hec regio ab squaloribus miseriarum quantulumcunque subleuaretur. Horum enim causa accidit ut frequenter non solum ualentes uiribus, sed etiam infirmi et senes [f 1Kb] lacessantur ad certamen et pugnam, etiam pro uilissimis rebus: quibus feralibus certaminibus contingunt homicidia iniusta, et crudeles ac peruersi  euentus iudiciorum, non sine amissione fidei et caritatis, ac pietatis, dum putant Deum illi adesse qui potuerit fratrem suum superare, et in profundum miseriarum deiicere. Hic est pessimus error, et ordo confusus, ut pro talibus peruersitatibus et Scriptura ueritatis contemnatur, et concordia Christiana dispereat, et de Deo, qui natura bonus est, tam indigna sentiatur, ut faueat rapacibus, et aduersetur miseris.


uIII. Doctrina Christi docet: Qui uult tecum iudicium contendere, et tunicam tuam tollere, remitte ei et pallium. Et iterum: Iam quidem omnino delictum est, quod iudicia habetis. Quare non magis iniuriam accipitis? Quare non magis fraudem patimini? Isti e contrario dicunt: Pugna securus; quia illum qui tua repetit, aut contendit, absque dubio superabis: et diuinum eis promittunt adiutorium, qui tam contrarii existunt euangelice pietati. Hinc iam ad certamen audaciter proceditur; ubi duo cominus ueniunt parati, ut se inuicem crebris ictibus cedant pro talibus rebus, quas multo minus amare debuerant, quam se ipsos adinuicem. Nam eum quem occidere aut superare cupit, iussus est ut diligat sicut se ipsum, [g 1Kb] reiculas illas pro quibus contendit, arbitrari ut stercora,  ut Christum lucrifaceret. Ubi tunc est caritas, sine qua perfectus interpres omnium linguarum angelorum et hominum efficitur uelut es sonans aut cymbalum tinniens; sine qua perfectus propheta, et eruditissimus doctor, et ex fide miraculis coruscans, nichil est, sine qua largitas eleemosynarum, et acerbitas martyrii nichil prodest? Milites Christi, qui hanc ueraciter habuerunt, subdiderunt in fide mundum Christo, sed moriendo, non occidendo.

IX. Quando erat publica contentio de ueritate religionis, cum alii putarent colendam pro Deo creaturam quamlibet, alii docerent solum Creatorem colendum; illi fuerunt uictores qui occisi sunt, non qui occiderunt; ueritas moriendo declarata est, non  occidendo; testes ueritatis moriendo creuerunt, assertores autem iniquitatis occidendo perierunt. Nam si in hac uita semper innocentes essent uictores, et noxii uincerentur, non Pharao occidisset Iosiam, sed Iosias Pharaonem; non Ioannem Herodes, sed Herodem Ioannes. Nec sancta illa ciuitas Hierusalem temporibus gratie, innumerabilibus turbis monachorum, clericorum et ceterorum fidelium illustris, [h 1Kb] Saracenis subiiceretur, sicut et alie ciuitates et  regiones; nec [a 1Kb] Roma Gothis, [b 1Kb] paganis et hereticis simul; nec [c 1Kb] Italia Langobardis: et multa huiusmodi. Non hec idcirco dicimus ut negemus prouidentiam Dei aliquando absoluere innocentem, et damnare noxios: sed quia nullatenus statutum est a Deo ut hec in omnibus fiat, nisi extremo iudicio. Et quia talia certamina uehementer contraria sunt simplicitati et pietati Christiane, et doctrine euangelice nimis aduersa, absit a mente Christiana ut aduersa huius mundi conflictibus querat euadere, et gaudia eius certaminibus adipisci. Cum e contrario intra sacra missarum solemnia frequenter deprecemur Dominum ut tribuat nobis pro amore suo prospera mundi despicere, et nulla eius aduersa formidare, decet omnino mentem Christianam cum timore et tremore, secundum Apostolum, suam salutem  operari, et mente ad futura transire, nec in presentibus rebus sensum figere; quoniam occultissima Dei dispensatione uarii sunt in presenti tempore rerum euentus, sicut et sacra Scriptura testatur: Sunt iusti quibus multa proueniunt, quasi opera egerint impiorum; et sunt impii qui ita securi sunt quasi iustorum facta habeant. Et iterum: Etenim quia non profertur cito contra malos sententia, absque ullo timore filii hominum perpetrant mala. Et iterum: Sunt iusti atque sapientes, et opera eorum in manu Dei: et tamen nescit homo, utrum amore an odio dignus sit; sed omnia in futuro seruantur incerta, eo quod uniuersa eque ueniant iusto et impio, bono et malo, mundo et immundo, immolanti uictimas  et sacrificia contemnenti. Sicut bonus, sic et peccator; ut periurus, ita et ille qui uerum deierat. Hoc est pessimum inter omnia que sub sole fiunt, quia eadem cunctis eueniunt. Unde et corda filiorum hominum implentur malitia et contemptu in uita sua, et post hec ad inferos deducuntur . Et iterum: uerti me ad aliud, uidique nec uelocium esse cursum, nec fortium bellum, nec sapientium panem, nec doctorum diuitias, nec artificum gratiam, sed tempus casumque in omnibus. Nescit homo finem suum. Sed sicut pisces capiuntur hamo, et sicut aues comprehenduntur laqueo; sic capiuntur homines tempore malo, cum eis extemplo superuenerit . Non enim est in presenti meritorum retributio, sed in futuro. Non oportet mentem fidelem suspicari  quod omnipotens Deus occulta hominum in presenti uita per [d 1Kb] aquam calidam aut ferrum reuelari uelit: quanto minus per crudelia certamina? Propter quod Apostolus precipit de occultis rebus non iudicandum,  quoadusque ueniat Dominus, qui et illuminabit abscondita tenebrarum, et manifestabit consilia cordium. Concedit tamen iudicare inter fratres, ut contentiones sopiantur.

X. Sed utilitas iudiciorum constat in discussione causarum et subtilitate inuestigationum, sicuti et Salomon fecisse legitur in contentione duarum meretricum: cuius et petitio propterea placuit Deo, quia non petiuit diuitias aut dies multos, sed sapientiam ad discernendum iudicium. Sic et Daniel adhuc puer, suscitante Deo spiritum eius, iudicauit duos iniquos iudices prudenti subtilitate, per quam liberata est et beata Susanna de iniusta damnatione. Nam si hec duo iudicia temporibus nostris peruenirent, quid iudices dicerent, facile est aduertere, ante quos  maxime periuria aut munera finem rebus imponunt. Quanta autem necessaria sit integritas iudiciorum regnis et gentibus, Scriptura testatur, dicens: Regnum a gente in gentem transfertur propter iniustitias, et iniurias, et contumelias, et diuersos dolos . Que omnia plus quam in ceteris gentibus abundant inter [e 1Kb] Gundobados, apud quorum legem non licet discussione aut ueracium testimonio causas terminare; eo quod libuerit, armis comminari liceat, ne infirmior sua retinere aut reposcere audeat, tanquam ueritas armis manifestari egeat: quod nulla auctoritas, nulla ratio credere sinit.

XI. ualet etiam ad hanc rem subtiliter considerandam illud quod in libro Iudicum refertur. Cum  enim quidam in Gabaa ciuitate, de tribu Beniamin, commisissent immane flagitium super muliere cuiusdam leuitis, et congregarentur uniuerse tribus Isrel ad hoc facinus puniendum, collecta est etiam tota tribus Beniamin in predicta ciuitate Gabaa ad defendendum peccatum illorum. Filii ergo Isrel consuluerunt in primis Dominum in Silo, et interrogauerunt quis esse deberet princeps certaminis. Quibus respondit Dominus: Iudas sit dux uester. Statimque ut ceperunt urbem expugnare, occisa sunt ex eis uiginti duo millia uirorum. Deinde fleuerunt coram Domino usque ad noctem; et interrogauerunt eum utrum deberent procedere ad dimicandum contra filios Beniamin, an non? Quibus respondit Dominus: Ascendite ad eos, et inite certamen. Quo  inito, prostrata ex eis decem et octo millia. Quamobrem uenerunt iterum in domum Dei, et sedentes flebant coram Domino, ieiunaueruntque usque ad uesperam, et obtulerunt sacrificia; et iterum procedentes  ad certamen, interfecerunt omnem tribum Beniamin, preter illos sexcentos uiros. Quis in tali facto non obstupescat? Quis non uehementer expauescat iudicium Dei frequenter occultum, nunquam iniustum? Certe filii Isrel mandatum legis habebant, ut scelera punirent, facinora uindicarent; et non solo mandato legis confisi sunt, sed etiam orantes Dominum interrogauerunt; et eo precipiente, ad certamen processerunt: et tamen multo plures ex eis occisi sunt antea, et postea punierunt flagitiosos; si tamen ipsi inter sexcentos non remanserunt. Cum hec omnia ita sint, quis est tam temerarius ut credat, si duo [a 1Kb] pro uno asino molino, aut quidquid sit etiam uilius, contendant, non possit alter cadere, cuius illud esse debere putatur, cum forte aut multa  aut maiora existant peccata eius quam alterius, pro quibus puniendus sit? uere hoc non est lex, sed nex: que maxime preterea contemnenda est, quia  ab illis excogitata est qui non solum non orabant, sed etiam [b 3Kb] blasphemabant sapientiam Dei.

XII. Huc accedit aliud quod pia consideratione dignum uidetur, [c 2Kb] de canonibus scilicet Gallicanis, qui quasi superflui aut inutiles a quibusdam respuuntur; eo quod [d 3Kb] neoterici Romani eos non commendauerint, cum antiqui religiose eos uenerati sint; quoniam uenerandi et sancti uiri eos ediderunt, quorum uitam et sanctitatem crebra miracula commendarunt. Nemo unquam fuit qui tanta sanctorum per Gallias episcoporum audire potuerit, quanta per singula loca litteris mandata et relatu posteris relicta reperta sunt. Et reuera, si secundum dictum Dominicum, ubi duo uel tres congregati fuerint in nomine eius, ibi est Dominus in medio eorum; quanto  magis ubi uiginti, aut triginta multo amplius congregati fuerint, non solum in nomine Domini, sed insuper etiam fide prediti, sapientia illustres, uita clari,  sanctitate reuerendi, signis et prodigiis formidandi? Neque hoc idcirco dicitur, ut passim omnium episcopalium conuentuum sanctiones [a 2Kb] equali auctoritate recipiende credantur, ut Niceni, Chalcedonensis, et ceterorum generalium ex totius mundi consensu congregatorum et receptorum. Sed quia congrua ueneratione pro causis necessariis, quarum definitiones in illis generalibus non inueniuntur, fides sit eis adhibenda religione debita; et melius sit unicuique eorum sequi auctoritatem, quam proprium sensum; et sine aliquo dolore transiri non possit, cum definitiones multorum et sanctorum atque catholicorum pretermittantur, et unius Gundobadi regis  heretici lex attente, quasi a Deo data, tenetur.

XIII. Temporibus predicti Gundobadi regis Burgundionum, fuit in urbe uienna sanctus episcopus Auitus nomine, fide catholicus, eloquentia facundissimus, ingenio acerrimus, sacrarum Scripturarum expositor suauissimus, litterarum etiam secularium doctissimus, et in metris facillimus, sicut et eius Opera testantur: qui cum eodem Gundobado frequenter [b 1Kb] de fide altercans, et [c 1Kb] dialogos in presenti conficiens, et [d 1Kb] epistolis absenti respondens, plura et clara ingenii sui et uirtutis opera reliquit: qui ipso [e 1Kb] Gundobado in sua perfidia perdito, successorem eius [f 6Kb] Sigismundum regem ad fidem catholicam  conuertit [a 1Kb] ; in cuius conuersione [b 1Kb] recitauit homiliam in populo sensuum suauitate plenissimam, et uerborum compositione dulcissimam. Quid iste uenerandus et sanctus uir sepedicto Gundobado de supradictis certaminibus responderit, audiat, si placet, benignitas uestra. Cum de his inter utrumque sermo esset, et beatus Auitus talia certamina reprehenderet, respondit ei Gundobadus: » Quid est quod inter regna et gentes, uel etiam inter personas sepe singulas, dirimende preliis cause diuino iudicio committuntur; et ei maxime parti cui iustitia competit, uictoria succedit?« Ad quod beatus Auitus intulit dicens: » Si diuinum, inquam, iudicium regna uel gentes expeterent, illud prius quod scribitur formidarent, dicente Psalmista: Dissipa gentes  que bella uolunt, et illud diligerent quod perinde dicitur: Mihi uindicta, ego retribuam, dicit Dominus. An forte sine telis et gladiis causarum motus equitas superna non iudicat? cum sepe, ut cernimus, pars aut iuste tenens, aut iusta deposcens, laboret in preliis, et preualeat inique partis uel superior fortitudo, uel furtiua subreptio. «

XIu. Non autem ista sic dixerim, quasi non euentus belli uarios superni nutus sententia moderetur. Sed contingit nonnunquam ut cum ad conflictum sub inuocatione diuini iudicii conuenitur, negotii  de quo agitur sorte dilata in partem uictam, illa magis peccata que non recolit uindicentur, et pereat ei presentis cause meritum pro debito peccatorum. Quid cum armatum latronem simplex uiator incurrit, et sine ullius declaratione iudicii aut cedens nudatur, aut punitur resistens, donec et predo ipse in alio conflictu, in quo bonam sibi causam iudicari optat, pro ista magis iudicatus intereat? Quid iam de illa singularium certaminum ambiguitate dicamus, quam frequenter inter gentes quietas furor personalis exsequitur, cum super quacunque repetitione bellantes ambo nonnunquam animas iuste ponunt, quibus humanis atque pretiosis uilissima lucra preponunt, et Dei iudicium iracundia inuocat, dum impatientia non exspectat? Hic autem interrogo,  utrum causa utrique mala fuerit, pro qua bellator uterque occumbit? Atque utinam placeret omnipotenti Deo, ut sub uno piissimo rege [c 1Kb] una omnes regerentur lege, ea ipsa ad quam et ipse uiuit, et proximi eius respondent. ualeret profecto multum ad concordiam ciuitatis Dei, et equitatem populorum. Sed quia hoc grande est, et forsitan homini impossibile, saltem una hec, de qua sermo est, non solum ut inutilis, sed etiam ut noxia, de medio auferretur!





AD BERNARDUM EPISCOPUM, [a 1Kb] DE PRIuILEGIO ET IURE SACERDOTII.


I. uenerabili in Christo fratri et cepiscopo [b 1Kb] Bernardo Agobardus in Domino perpetuam salutem. Nuper dum in unum positi colloqueremur, maxime de pressuris, odiis et despectione Ecclesiarum [c 1Kb] atque clericorum, que nunc inferuescere ceperunt seculis inaudito et inusitato modo, precipere mihi dignata est sanctitas uestra, ut aliqua de Scripturis sacris, uel sanctorum Patrum dictis excerperem, que materiem nobis preberent ad inquirenda, consideranda et deploranda mala temporis nostri, que ignorauerunt antecessores et patres nostri; licet Spiritus sanctus loquens in prophetis non tacuerit, qui dixit: Et erit sicut populus, sic et sacerdos: et multa huiusmodi. uisum itaque mihi est parituro sancte deuotioni tue ut, pretermissis  dextra leuaque his que de remuneratione bonorum et damnatione malorum sacerdotum, a Patribus sollicite ac multipliciter scripta sunt, aliquid medium quod utriusque commune est, de priuilegio scilicet et iure sacerdotii, conarer scribendo non explicare, sed considerando diligentius strictim attingere.

II. Premittendum sane uidetur breuissime quod omnes uere fideles membra summi sacerdotis, Dei uidelicet ac Domini nostri Iesu Christi, mediatoris Dei et hominum, facti sunt ab eo Patri regnum et sacerdotes, dicunturque genus electum, regale sacerdotium, et sunt sub capite summo [d 2Kb] unus sacerdos. Propter quod et uitia illa legalia, que sacerdotem esse inhibent, a corpore et regno summi Sacerdotis excludunt, sicut probabilium Patrum expositio  probat. Unde cum sacra lex per Moysen inciperet dari, sacer ille agnus, cuius sanguis in superliminaribus  et postibus domorum aspersus, uastatorem prohibuit ingredi domos celebrantium Phase, non iubetur a sacerdotibus sumi, uel a populo sacerdotibus, aut a sacerdotibus Deo offerri, sed ab uniuerso cetu filiorum Isrel tolli per familias et domos, iuxta numerum animarum que sufficere possent ad esum eius. Nec excipiuntur quilibet [e 1Kb] indigni et immundi, sed omnibus hoc in commune precipitur; solis duntaxat alienigenis seiunctis, aduenis uero et mercenariis coniunctis. Denique et ipse agnus, licet sine macula esse iubeatur, ab ouibus tamen et capris secundum antiquam translationem mandatur assumi, et cum amaritudine comedi.

III. Ut igitur liquido pateat eminentia uel dignitas in commune sacerdotii, consideremus a principio  mundi gradus eius. Primogeniti, si tamen dici liceat, primi hominis, primi leguntur sacerdotale ministerium peregisse, Cain uidelicet et Abel, id est, Deo hostias obtulisse: quorum unus improbatus est, et sacrificia eius non sunt respecta. Et hoc idcirco fieri potuit, quia non populi, sed propria uota obtulit; licet causa reprobationis alia exstiterit. Nam in consequentibus nunquam inuenies ut oblata pro aliis reprobata sint, etiamsi is qui obtulit indignus fuerit, si tamen fide de domo fuit, aut in domo obtulit, in qua agnus uescendus est, sicut lex precipit dicens: In una domo comedetur, nec efferetis de carnibus illius foras. Sed magis eorum corda pensantur, qui per sacerdotes, qualescunque illi sint, offerunt, sicut multis ostendi potest. Unde et de bonis sacerdotibus  Dominus ait: Si steterint Moyses et Samuel coram me, non est anima mea ad populum istum. Et iterum:  Non est mihi uoluntas in uobis, et munus non suscipiam de manu uestra. E contrario autem, etiam auditu hominum et uisu nostro didicimus oblata Deo  per sacerdotes reprehensibilis uite, ita accepta, ut etiam [a 10Kb] infirmitates corporum curarent: qui fortassis cum aliis reprobis dicturi sunt Deo, Domine,  Domine, in nomine tuo demonia eiecimus, et uirtutes multas fecimus, et cetera. Tale aliquid etiam in libro Iudicum legitur de Micha, qui habuit sculptile, atque conflatile, et ediculam separatam, et fecit ephod ac teraphin, et recepit adolescentem quemdam Leuitici generis, ut esset ei sacerdos; qui cum esset utique contra fas sculptilium sacerdos, tamen pro filiis Dan consuluit Dominum, et respondit prospera que uentura erant.

Iu. Pertinet quoque ad hanc rationem confirmandam, qua dicimus sacerdotalia obsequia pro populorum meritis dispensari, quod Ezechieli sancto prophete Dominus loquitur: Linguam tuam adherescere faciam palato tuo, et eris mutus, nec quasi uir obiurgans, quia domus exasperans est. E contrario autem  de Caipha dicitur: Hoc autem a semetipso non dixit. Sed cum esset pontifex anni illius, prophetauit quia iehsu moriturus erat pro gente. Sed cur hec in aliis queramus, cum etiam de ipso Domino euangelista dicat: Et non poterat ibi uirtutem ullam facere, nisi paucos infirmos impositis manibus curauit, et mirabatur propter incredulitatem eorum. Quam rem alius euangelista apertius loquitur, dicens: Et non fecit ibi uirtutes multas propter incredulitatem eorum. Et in istis quidem incredulitatis meritum fuit, ut nec multe apud eos uirtutes fierent; et ipsi pauci qui sanati sunt, non sola uerbi potentia, sed manuum impositione curarentur. Paralyticum uero centurionis puerum, et mulieris Chananee filiam, que male a demonio uexabatur, solo uerbo restituit incolumitati.  Nimirum magnitudine fidei eorum hoc exigente, qua alter dixerat: Tantum dic uerbo, et sanabitur puer meus. Altera ex micis de mensa dominorum cadentibus catellos posse percipere non dubitauerat: quamque miris laudibus Saluator extulit, de centurione quidem dicens: Non inueni tantam fidem in Isrel; mulieri uero Chananee: O mulier, magna est fides tua: fiat tibi sicut uis. E contrario, inter ceteros ueros discipulos, etiam Iude  ficto discipulo, et [a 1Kb] uero proditori, magnam uirtutum gratiam contulit, sicut Euangelium narrat, dicens: Conuocatis iehsu duodecim discipulis suis, dedit illis potestatem immundorum spirituum, ut eiicerent eos, et curarent omnem languorem, et omnem infirmitatem. Ubi et additur: Duodecim autem apostolorum nomina sunt hec. Primus Simon, qui dicitur Petrus, et Andreas frater eius; enumeratisque omnibus, postremus ponitur Iudas Scariotes, qui et tradidit eum. Deinde sequitur: Hos duodecim misit iehsu. Et post paululum: Euntes autem predicate dicentes, quia appropinquauit regnum celorum. Infirmos curate, mortuos suscitate, leprosos mundate, demones eiicite. Cui rei subiungit alius euangelista: Et exeuntes predicabant ut penitentiam agerent, et  demonia multa eiiciebant, et ungebant oleo multos egros, et sanabant. De talibus, bonis uidelicet ac malis predicatoribus, loquens Apostolus, ait: Quid enim? dum omnimodo siue per occasionem, siue per ueritatem Christus annuntietur, et in hoc gaudeo, sed et gaudebo.

u. Colligitur itaque ex predictis rebus, quod nec sacerdotes, cum exaudiuntur, aut predicando prosunt, meritis suis debent tribuere, sed eorum pro quibus hec agunt; [b 1Kb] nec populus sacerdotis culpe deputare, sed sue, cum sacerdos nec orando proficit, nec loquendo; licet uario contingat modo, sicut beatus papa Gregorius affirmat, dicens : » Sepe enim pro sua nequitia predicantium lingua restringitur; sepe uero ex subiectorum  culpa agitur ut eis qui presunt, predicationis sermo subtrahatur.« Hec idcirco dicimus, ut ostendatur et per bonos et per malos bona posse administrari; plerumque autem bonos malis prodesse non posse, et ab utilitate ministerii prohiberi; sicut Dominus de infideli uinea loquens, ait: Et nubibus mandabo ne pluant super eam imbrem. Sed et Ieremiam idem Dominus prohibens: Tu, inquit, noli orare pro populo hoc, nec assumas pro eis laudem et orationem,  quia non exaudiam te. Ceterum quod supra diximus de Cain; si pro aliis sacrificium obtulisset, quod sine caritate fieri non potest, nullatenus diceretur, ad Cain et ad munera eius non respexisse Dominum, in consequentibus melius demonstrabitur, si tamen dare dignatus fuerit Dominus. Interim de excellentia et dignitate sacerdotii uel sacerdotum cepta persequamur.

uI. Ne, per quem restitutum est genus humanum, post diluuium edificauit altare Domino, et obtulit holocausta; odoratusque est Dominus odorem suauitatis, et ait ad eum: Nequaquam ultra maledicam terre propter homines. Melchisedec rex Salem, sacerdos Dei excelsi fuisse scribitur; de quo Apostolus: Intuemini, ait, quantus sit hic, cui et decimas dedit  de precipuis Abraham patriarcha. Patres electi, Abraham scilicet, Isaac et Iacob , edificasse leguntur altaria. Beatus quoque Iob holocausta per singulos dies scribitur obtulisse; et, ut beatus Hieronymus ait, » Antiqua Iudeorum traditio est, quod ante legem omnes primogeniti fuerint sacerdotes, et Deo uictimas immolarint. « In lege autem assumitur tribus Leui pro omni primogenito qui aperit uuluam in filiis Isrel, fiuntque Leuite Dei, diciturque ad Moysen: Tolle Leuitas pro primogenitis filiorum Isrel, et pecora Leuitarum pro pecoribus eorum, eruntque Leuite mei. Ego sum Dominus. Externus qui ad ministrandum accesserit, morietur. Et res mira, et uehementer  stupenda! Omnes Leuite quos numerauerunt Moyses et Aaron iuxta preceptum Domini per familias suas in genere masculino a mense uno et supra, fuerunt uiginti duo millia, sicut uiginti due littere apud Hebreos, et uiginti duo libri diuine auctoritatis in ueteri Testamento. Ut id ipsum sit quod in Deuteronomio dicitur: Scripsit itaque Moyses hanc legem et tradidit eam sacerdotibus filiis Leui, qui portabant arcam federis Domini, et cunctis senioribus Isrelis.

uII. Sed et illud omni admiratione dignum est quod primogeniti filiorum Isrel, pro quibus dati sunt filii Leui, fuerunt masculi per nomina sua a mense uno et supra, uiginti duo millia, ducenti septuaginta tres. Nam uiginti duo, ut dictum est, numero  litterarum concinit et librorum, habent supra duplicem centenarium, septemplicem denarium, et simplicem ternarium, numeros in [a 1Kb] diuinis litteris sacratissimos. Ex hoc iam tempore non oportuit esse sacerdotes quoscunque primigenitos, sed tantum Leuitas filios Aaron, qui separati sunt a populo, sicut scriptum est: Tribum Leui noli numerare, neque ponas summam eorum cum filiis Isrel, sed constitues eos super tabernaculum testimonii. Et post paululum: Cum proficiscendum fuerit, deponent Leuite tabernaculum; cum castrametandum, erigent. Quisquis externorum accesserit, occidetur. Et in tantum  sequestrati sunt et prelati populo, ut iubeat Dominus Moysen dicere eis, Aaron scilicet et filiis eius: Sic benedicetis filiis Isrel. Et post benedictionem, Inuocabunt, ait, nomen meum super filios Isrel, et ego benedicam eis. Non illi benedicent, sed ego; illorum est inuocare, meum est benedicere. In quibus uerbis non excipit malos, sed de omnibus in commune loquitur, bonis uidelicet et malis. Malos dicimus, sicut fuerunt Ophni, et Phinees, Somna, et Phadassur, et ceteri tales, licet isti in presenti uita receperint uindictam. Nec solummodo sacerdotum fuit orare pro populo, sed et omnium Leuitarum, sicut ipse Dominus dicit: Tuli Leuitas pro cunctis primogenitis filiorum Isrel, tradidique eos dono Aaron et filiis eius de medio populi, ut seruiant mihi  pro Isrel in tabernaculo federis, et orent pro eis, ne sit in populo plaga, si ausi fuerint accedere ad sanctuarium. Ubi notandum uidetur quia sicut omnes sacerdotes et Leuite sancti et iusti esse non potuerunt, ita nec omnes ceteri Isrelite iniqui et peccatores: sed tamen per peccatores sacerdotes et Leuitas completa sunt salutaria populi, que per iustos populi impleri non potuerunt. Et quanquam eterna uita plus digni sunt iusti populares quam iniusti sacerdotes, tamen sacramenta in quibus salus populi consistit agere possunt iniusti sacerdotes, quod non possunt iusti populares: scilicet quia ualet in qualicunque ministro ipsa uis ministerii, quod non ualet iustitia in eo cui non conceditur licentia ministrandi. Atque hoc etiam atque etiam Moyses populo inculcat,  dicens: Separauit Dominus tribum Leui, ut portaret arcam federis Domini, et staret coram eo in ministerio, ac benediceret in nomine illius.

uIII. In tantum autem ab aliis intentanda sunt sacramenta altaris, ut dicat Dominus ad Aaron: Tu et filii tui et domus patris tui tecum, portabitis iniquitatem sanctuarii, et tu et filii tui simul sustinebitis peccata sacerdotii uestri. Et post aliqua: Si quis externus accesserit, occidetur. Quod terribiliter legitur adimpletum in Oza, cum adduceret Dauid arcam Domini de domo Aminadab, sicut scriptum est: Et imposuerunt arcam Domini super plaustrum nouum, tuleruntque arcam de domo Aminadab, qui erat in Gabaa. Oza autem et Ahio filii Aminadab minabant plaustrum nouum. Et post pauca: Postquam autem  uenerunt ad arcam Nachon, extendit manum Oza ad arcam Dei, et tenuit eam, quoniam calcitrabant boues, et declinauerant eam. Iratusque est indignatione Dominus contra Ozam, et percussit eum super temeritate, qui mortuus est ibi iuxta arcam Dei. Cerie Oza iniunctum sibi officium agebat, plaustrum minabat; et obsequii eius esse uidebatur, ut arcam Dei, quam recalcitrantes boues inclinauerant, sustentaret. uerum quia non erat officii eius ut ea contingeret, quod ille sibi uisus est fecisse pietate, reputatum illi a Deo est terribiliter in temeritatem, et tantam temeritatem que statim mortis supplicio plecteretur.  Quam rem beatus Dauid in tantum expauit, ut sequatur Scriptura, dicens: Extimuit Dauid Dominum in die illa dicens: Quomodo ingredietur ad me arca Domini? Et noluit diuertere ad se arcam Domini in ciuitatem Dauid; sed diuertit eam in domo Obededom Getthei. Unde et post aliquod temporis, cum audisset quod benedixisset Dominus domui Obededom Getthei propter arcam Dei, uocatis ad se principibus sacerdotum ac Leuitarum, sic legitur precepisse: uos qui estis principes familiarum Leuiticarum, sanctificamini cum fratribus uestris, et afferte arcam Domini Dei Isrel ad locum qui ei preparatus est, ne ut a principio, quia non eratis presentes, percussit nos Dominus; sic et nunc fiat illicitum quid nobis agentibus. E contrario Ozias rex, de  quo legitur quod requisierit Dominum, et dilexerit eum in omnibus, cum roboratus esset, eleuatum est cor eius in interitum suum, et neglexit Dominum Deum suum; ingressusque templum Domini, adolere uoluit incensum super altare thymiamatis; statimque ingressus est post eum Azarias sacerdos, et cum eo sacerdotes Domini octoginta, uiri fortissimi, restiterunt regi, atque dixerunt: Non est tui officii, Ozia, ut adoleas incensum Domino, sed sacerdotum, hoc est, filiorum Aaron, qui consecrati sunt ad huiusmodi ministerium. Egredere de sanctuario, ne contempseris: quia non reputabitur tibi in gloriam hoc a Domino Deo. Iratusque est Ozias; et tenens in manu thuribulum ut adoleret incensum, minabatur sacerdotibus; statimque orta est lepra in fronte eius coram sacerdotibus  in domo Domini super altare thymiamatis.  Cumque respexisset eum Azarias pontifex, et omnes reliqui sacerdotes, uiderunt lepram in fronte eius, et festinato expulerunt eum. Sed et ipse perterritus accelerauit egredi, eo quod sensisset illico plagam Domini . Tali itaque contemptores sacerdotum ultione feriuntur, talis in sacerdotibus fortitudo et constantia predicatur. Ob hanc et Azarias iste singulari laude attollitur, sicut scriptum est de eo. Azarias sacerdos de genere Aaron, ipse est qui sacerdotio functus est in domo quam edificauit Salomon in Hierusalem.

IX. Tanta igitur sacerdotibus sacerdotii dignitate collata, precipitur populo ut eis in cunctis obediat. Ait denique Moyses: Accedent itaque sacerdotes filii Leui, quos elegerit Dominus Deus tuus ut ministrent  ei et benedicant in nomine eius, et ad uerbum eorum omne negotium et quidquid mundum uel immundum est iudicetur. Quam sit autem perniciosum non obedire sacerdotibus, miro modo etiam per Moysen dicitur: Obserua, inquit, diligenter ne incurras plagam lepre; sed facies quecunque docuerint te sacerdotes Leuitici generis, iuxta id quod precepi eis, et imple sollicite. Nam cum lepra infirmitas corporis sit, cur non potius medicis obediendum precipit, sed sacerdotibus? nisi quia humiliter audiendo sacerdotes declinat quis immunditiam mentis, maxime erroris: ita tamen si sacerdos ea docuerit que Dominus precepit. Hoc est enim quod dicit: Facies quecunque docuerint te sacerdotes, iuxta id quod precepi eis. Nam [a 5Kb] si sacerdos aliud docuerit quam quod Dominus  iussit, quisquis ei auscultauerit, leprosus leprosum  sum sequitur, et cecus cecum; et consequenter ambo de castris expellentur, amboque in foueam cadent. Non ergo aliud doceat sacerdos, nisi quod Dominus precipit, ut salubriter audiatur. Sic et Ezechieli Dominus loquitur: Audies ergo ex ore meo sermonem, et annuntiabis eis ex me. Audies, inquit, non aliunde, sed ex ore meo, et annuntiabis ex me, non ex te: quia qui loquitur mendacium, de suo loquitur. E contrario autem, omne datum optimum, et omne donum perfectum, desursum est, et lux ueritatis a patre luminum est; nec est ullum bonum aut uerum, nisi ab eo qui solus uere natura est bonus.

X. Sed uideamus utrum apostolice quoque littere consonanter legi de his doceant. Beatus Paulus apostolus ad Hebreos scribens: Obedite, ait, prepositis  uestris, et subiacete eis. Ipsi enim peruigilant, quasi rationem pro animabus uestris reddituri; ut cum gaudio hoc faciant, et non gementes. Ad Timotheum etiam scribens ait: Qui bene presunt presbyteri, duplici honore digni habeantur, maxime qui laborant in uerbo et doctrina. Dicit enim Scriptura, Non infrenabis os boui trituranti. Et: Dignus est operarius mercede sua. » Qua in re, ut ait beatus papa Gregorius , considerandum est quod uni eorum operi due mercedes debentur, una in uia, altera in patria; una que nos in labore sustentat, altera que nos in resurrectione remunerat. « Item ad Corinthios, inter multa ad hec pertinentia, dicit: Quis pascit greges, et de lacte gregis non manducat? Nunquid secundum hominem hec dico? An et lex hec  non dicit? Scriptum est enim in lege Moysi: Non alligabis os boui trituranti. Nunquid de bobus cura est Deo? An propter nos utique dicit? Nam propter nos  scripta sunt: quoniam debet in spe qui arat arare, et qui triturat, in spe fructus percipiendi. Si nos uobis spiritalia seminauimus, magnum est si uestra carnalia metamus. Et post pauca: Nescitis quoniam qui in sacrario operantur, que de sacrario sunt, edunt; qui altario deseruiunt, cum altario participantur? Ita et Dominus ordinauit his qui Euangelium annuntiant, de Euangelio uiuere. Itemque ibi: Obsecro autem uos, fratres, nostis domum Stephane et Fortunati, quoniam sunt primitie Achaie, et in ministerio sanctorum ordinauerunt se ipsos; ut et uos subditi sitis eiusmodi, et omni cooperanti et laboranti. Gaudeo autem in presentia Stephane et Fortunati et Achaici, quoniam id quod uobis deerat, ipsi suppleuerunt. Refecerunt etenim meum spiritum et uestrum. Cognoscite  ergo qui eiusmodi sunt. Item ad Thessalonicenses: Rogamus autem uos, fratres, ut noueritis eos qui laborant inter uos, et presunt uobis in Domino, et monent uos, ut habeatis illos abundantius in caritate propter opus illorum: pacem habete cum eis.

XI. Hec pauca ueteris ac Noui Testamenti collegimus testimonia, in quibus quasi in speculo contueri ualeamus feditatem nostri temporis, omni lacrymarum fonte plorandam; quando increbuit consuetudo impia, ut pene nullus inueniatur anhelans et quantulumcunque proficiens ad honores et gloriam temporalem, qui non [a 3Kb] domesticum habeat sacerdotem, non cui obediat, sed a quo incessanter exigat licitam simul atque illicitam obedientiam, non solum in diuinis officiis, uerum etiam in humanis;  ita ut plerique inueniantur, qui aut ad mensas ministrent, aut [b 1Kb] saccata uina misceant, aut canes ducant, aut caballos, quibus femine sedent, regant,  aut [a 1Kb] agellos prouideant. Et quia tales, de quibus hec dicimus, bonos sacerdotes in domibus suis habere non possunt , non curant omnino quales clerici illi sint, quanta ignorantia ceci, quantis criminibus inuoluti; tantum ut habeant presbyteros proprios, quorum occasione deserant ecclesias, [b 1Kb] seniores, et officia publica. Quod autem non habeant eos propter religionis honorem, apparet ex hoc quod non habent eos in honore. Unde et contumeliose eos nominantes, quando uolunt illos ordinari presbyteros, rogant nos aut iubent, dicentes: Habeo unum clericionem, quem mihi nutriui de seruis meis propriis, aut [c 1Kb] beneficialibus, siue [d 1Kb] pagensibus; aut obtinui ab illo  uel illo homine, siue de illo uel illo pago. uolo ut ordines eum mihi presbyterum. Cumque factum fuerit, putant ex hoc quod [e 1Kb] maioris ordinis sacerdotes non eis sint necessarii, et derelinquunt frequenter publica officia et predicamenta; impletumque est etiam in nobis quod ait propheta: Populus tuus sicut hi qui contradicunt sacerdoti. Et corrues hodie, et corruet etiam propheta tecum. Et post paululum: Gloriam eorum in ignominiam commutabo. Peccata populi mei comedent, et ad iniquitatem eorum subleuabunt animas eorum. Et erit sicut populus, sic sacerdos, et uisitabo super eum uias eius, et cogitationes eius reddam ei. uel illud quod Scriptura alia loquitur, dicens: Post hec uerba non est reuersus Hieroboam de uia sua pessima; sed e contrario fecit de  nouissimis populi sacerdotes excelsorum. Quicunque uolebat, implebat manum suam, et fiebat sacerdos excelsorum. Et propter hanc causam peccauit domus Hieroboam, et euersa est et deleta de superficie terre .

XII. Forsitan in his duabus sententiis resistat aliquis,  dicens: Hec dicta sunt de decem tribubus Isrel, que per Hieroboam recesserunt a domo Dauid, et ciuitate sancta, ac templo et altari, siue ministerio electorum sacerdotum; et propterea debent de hereticis intelligi, qui recedunt a ueri domo Dauid, id est Christi, et a communione uel doctrina sacerdotum catholicorum. Nos ab Ecclesia non recedimus, nec spernimus [f 1Kb] nutrices ecclesias; sed habemus sacerdotes quates possumus. Consideret qui hec dicit quantis modis receditur a domo et corpore Dauid, et inueniet procul dubio ualde congruere in hac re omnibus improbandis factis, sicut et doctores nostri senserunt. Quanquam sunt alie diuine auctoritatis multe sententie, in quibus sine contradictione temeratio tante sanctitatis arguitur. Sicut est illud  Malachie prophete : Si offeratis cecum ad immolandum, nonne malum est? et si offeratis claudum et languidum, nonne malum est? Que sententia potest quidem et de hostiis carnalibus uel spiritalibus specialiter accipi, intelligitur tamen probabiliter etiam de offerentibus. uerum quia de his, quales esse uel non esse debeant, Patrum dicta sunt plurima, nobis necesse est cum omni cordis contritione tractare, qui in his pessimis temporibus ordinandi et regendi ecclesias ministerium sortiti sumus; ut si ex toto cauere non possumus, saltem quantulumcunque nobis ipsis succurrere studeamus, ne peccatis alienis communicemus, quia nostra superabundant, et cum iniquitates nostre supergresse sint capita nostra, et sicut onus graue grauate sint super nos, non contemnamus  pie monentem Apostolum ac dicentem: Manus cito nemini imposueris, neque communicaueris peccatis alienis.

XIII. Nempe ex quo fides Christi mundo annuntiata est et recepta, non fuerunt rectores ecclesiarum tantis periculis et tam grauibus atque ineuitabilibus  circumsepti. Quia, sicut iam dictum esse meminimus, mundus in annis prioribus, uelut in iuuentute uiguit. At nunc ipsa sua senectute deprimitur, et quasi ad uicinam mortem molestiis crescentibus urgetur. Quod nos absque ambiguo de Ecclesia dicere possumus, que in annis prioribus ad tolerantiam passionum robusta, in perfectione ueritatis erecta, ad ostensionem signorum ualida, studio mirande continentie et abstinentie accincta, contra rabiem luporum sollicita, ad resistendum improbis libera. At nunc omnibus infirmitatibus mentis [a 1Kb] ita est languida, ut [b 2Kb] ad dicendum quidem nec tutum sit, nec possibile; ad cauendum uero, nec promptum, nec facile. Atque utinam uel dolere digne possemus annos istos famis et sterilitatis, quos per somnium  Pharao uidit, Ioseph uir sanctus intellexit et exposuit. Quippe fluuius seculi huius, de quo ascendere uidebantur septem boues pulchre et crasse nimis, que pascebantur in locis palustribus, preteritorum temporum significationem gerit, que habuere doctores doctrina sublimes, sanctitate fulgidos, in defensione ueritatis rigidos. Nunc autem  ex predicto flumine iam emergunt alie boues fede confecteque macie: de qua re si iuxta gracilitatem sermonis nostri aliquid dicere tentamus, offendimus forsitan ad inuicem. Tamen si Deo iuuante [c 1Kb] in unum conuenerimus, oportet nos de hoc diligenter et fideliter colloqui: quia et his in quibus sanitas deficit, et infirmitas roboratur, moris est inde cogitare, inde interrogare,  ut ad earum rerum perueniant cognitionem.

XIu. Queramus etiam ne forte iam prope sit, et timeamus ne nos in perditionem inuoluat illud quod terribiliter per prophetam dicitur: In die illo, dicit Dominus exercituum, auferetur paxillus qui fixus fuerat in loco fideli, et frangetur, et cadet, et peribit quod pependerat in eo, quia Dominus locutus est. Ita ut consequenter impleatur quod ueritas dicit: uerumtamen filius hominis ueniens, putas inueniet fidem super terram? Tamen quia ueritas ipsa dicit iterum:  Ecce ego uobiscum sum omnibus diebus usque ad consummationem seculi, procul dubio [d 1Kb] erunt semper in Ecclesia, cum quibus ille sit, eruntque fortissimi ac robustissimi pugnatores Dei, aduersum quos ille qui nunc ligatus est in abysso, solutus, totis uiribus permittetur belligerare, quos diuina gratia idoneos reddet aduersum tam immanem bestiam dimicare, et uictores de ea existere. Adhortemur itaque nosmetipsos per singulos dies, non deserentes collectionem nostram. Audiamus Dominum per prophetam monentem: Congregate triticum in horreum meum, et sit cibus in domo mea. Triticum utique illud euangelicum, de quo dicitur: Quis putas est fidelis dispensator et prudens, quem constituit Dominus super familiam suam, ut det illis in tempore tritici mensuram?  Beatus enim ille seruus, quem, cum uenerit Dominus, inuenerit ita facientem. At si hoc semper necessarium fuit, quanto magis nunc, quando iam propius est tempus illud, de quo Dominus ait: Ecce dies uenient, et mittam famem in terram, non famem panis, neque sitim aque, sed audiendi uerbum Dei, et deficient uirgines bone. Interim tamen, sicut alius propheta loquitur: Quid bonum eius, aut quid pulchrum eius, nisi frumentum electorum et uinum germinans uirgines? In quibus uerbis magnopere necesse est unicuique nostrum subire contra semetipsum iudicii districtionem, et exigere a semetipso ueritatis confessionem, utrum sollicitior sit ad congregandum uinum in quo est luxuria, an uinum germinans uirgines.


Xu. Hec breuissime de nobis dicta sint, que pertinent ad officium et ministerium nostrum. Dein dicamus fidelibus laicis, qua fide et spe uenerari studeant sacramenta diuina in omnibus communiter sacerdotibus; siue sint diligentes siue negligentes, siue sint prouidi siue torpentes. Sacramenta etenim diuina, baptisma scilicet, et confectio corporis ac sanguinis Domini, ceteraque in quibus salus et uita fidelium consistit, tam magna et sancta sunt, ut nec bonorum meritis meliorari, nec [e 2Kb] malorum peruersitate possint deteriorari; cum ad inuocationem  [a 1Kb] summi sacerdotis, non humana uirtute, sed sancti Spiritus perficiantur ineffabiliter maiestate. Nullo modo igitur, sicut beatus Augustinus docet, » sacramentum Christi in bonis ministris approbandum est, in malis respuendum, quasi aut huius aut huius sit, cum in utroque idem sit, et non nisi Dei sit. Et quamuis in pessimis bonum sit, etsi hominum qui hoc agunt alius est alio deterior, non ideo illud quod agunt deterius est in illo quam in isto: quia nec in duobus catholicis malis, si unus sit alio deterior, deteriorem baptismum gerit: nec si unus eorum sit bonus, alius malus, in malo malus est baptismus, et in bono bonus, sed in utroque bonus: sicut lumen solis, uel etiam lucerne, non utique deterius est in oculis deterioribus, quam in melioribus; sed idem  in utrisque, quamuis eos diuerse pro illorum diuersitate uel letificet uel excruciet. «

XuI. Similiter autem et beatus papa Gregorius de non contemnendis diuinis sacramentis in qualibuscunque ministris Dei sub quodam congruo exemplo admonet, dicens: » Sepe, fratres mei, solet euenire quod dico, ut persona potens famulum habeat despectum; cumque per eum suis forte uel extraneis responsum aliquod mandat, non despicitur persona loquentis serui, quia seruatur in corde reuerentia mittentis domini; nec pensant qui audiunt, per quem; sed quid, uel a quo audiant. Ita ergo, ratres, ita uos agite. Etsi forsitan nos digne despicitis, in mente tamen uestra uocantis Domini reuerentiam seruate. « Idem etiam Pater de eisdem rebus  in quadam episcoporum exhortatione sic loquitur : » Et per nos quidem fideles ad sanctum baptisma ueniunt, nostris precibus benedicuntur, per impositionem manuum nostrarum a Deo Spiritum sanctum percipiunt, atque ipsi ad regnum celeste pertingunt. Et ecce nos per negligentiam nostram deorsum tendimus. Ingrediuntur electi sacerdotum manibus expiati celestem patriam, et sacerdotes ipsi per uitam reprobam ad inferni supplicia festinant. Cui ergo rei, cui similes dixerim sacerdotes malos, nisi aque baptismatis, que peccata baptizatorum diluens, illos ad regnum  celeste mittit, et ipsa in cloacas descendit? Timeamus hec, fratres. Conueniat actionem nostram ipsum ministerium nostrum. De peccatorum nostrorum cotidie relaxatione cogitemus; ne nostra uita peccato obligata remaneat, per quam omnipotens Deus quotidie alios soluit. «

XuII. Consonanter quoque et beatus [b 1Kb] papa Anastasius de his docet , dicens: Nam et baptismum quod procul fit ab Ecclesia, siue ab adultero uel a fure fuerit datum, ad percipientem munus peruenit illibatum, quia uox illa que sonuit per columbam, omnem maculam humane pollutionis excludit, qua declaratur ac dicitur: Hic est qui baptizat in Spiritu sancto. Nempe et Iudas, cum fuerit sacrilegus atque fur, quidquid egit inter apostolos  pro dignitate commissa, beneficia per indignum data, nulla ex hoc detrimenta senserunt. Quidquid ergo ad hominum prouectum quilibet in Ecclesia minister pro officio suo uidetur operari, hoc totum contineri implendum diuinitatis effectu, ita ille per quem Christus loquitur, Paulus affirmat: Ego plantaui, Apollo rigauit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus. A Deo autem non queritur quis uel qualis predicet, sed quem predicet, ut inuidos etiam bene Christum predicare confirmet. Mali itaque bona ministrando, sibi tantummodo nocent, nec Ecclesie mysteria commaculant. Ac per hoc nullatenus debent metuere qui uel in consecrationibus uel in baptismate mysteria tradita  suscipiunt, ne irrita beneficia diuina uideantur: quia uirtutem suam obtinentibus mysteriis, in hoc aliis rea sibi persona non nocet. «

XuIII. Hec igitur sensa Patrum et definitiones posuimus, ut nouerint fideles populi, nichil se ledi criminibus sacerdotum in acceptione sacramentorum; si tamen iuxta regulam a Domino positam, uel secundum traditionem ecclesiasticam, celebrentur. Ceterum summopere necesse est precaueri, ut in ordinandis [c 1Kb] offerendisue ministris non communicemus, ut supra dictum est, peccatis alienis, [d 1Kb] criminosos uidelicet ad sacerdotium promouendo, aut,  quod adhuc multo deterius est, [a 2Kb] ignorantia cecos, qui uel secundum tenorem ecclesiasticum nesciant peragere ipsa mysteria, quod omnino est improbandum et nullo modo admittendum, uel cecis ducatum prebeant ad foueam eterne damnationis. Quod et Dominus terribiliter se reprobare demonstrat, dicens per prophetam: Quia tu scientiam repulisti, repellam te et ego, ne sacerdotio fungaris mihi. Et iterum: Sacerdotes contempserunt legem meam, et polluerunt sanctuaria mea: inter sanctum et profanum non habuerunt distantiam, et inter pollutum et mundum non intellexerunt. Cum e contrario secundum precepta apostolica debeamus esse parati semper ad satisfactionem omni poscenti nos rationem de ea que in nobis est spe, et oporteat predicatorem esse  amplectentem eum, qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere. Quanquam enim sacerdos et uita et doctrina irreprehensibilis esse debeat, quo rite et audiatur et imitetur; tamen si unum horum defuerit, tolerabilius est illi obedire qui bene docet et reprehensibiliter uiuit, quam illi qui et nequiter uiuit, et quid doceat nescit. Illi namque erant similes de quibus Dominus iubebat, dicens: Que dicunt facite; que autem faciunt, facere nolite. Scilicet quia hec obseruantes, sine sui periculo tales poterant sustinere rectores. De isto autem, cum sit totus inutilis et totus noxius, et sine periculo nec audiri possit nec imitari, recte a quibusdam dictum intelligitur in Euangelio: Si  oculus tuus nequam fuerit, totum corpus tuum tenebrosum erit. Rursumque in Prouerbiis: Non decent stultum delicie, nec seruum dominari principibus. Itemque ibi: Labia iusti erudiunt plurimos. Qui autem indocti sunt, in cordis egestate morientur. Et iterum: Sicut qui mittit lapidem in aceruum Mercurii, sic qui tribuit insipienti honorem. Licet hec sententia precipue illos tangat, qui tales ordinare presumunt.

XIX. Et quoniam nobis nunc de dignitate sacerdotii sermo est, sed et sacerdotum, si tamen concordent moribus ministerio; in fine opusculi sciendum  sollicite est quatuor eorum esse genera, unum amandum, alterum tolerandum, tertium contemnendam, quartum anathematizandum. Amandum itaque genus rectorum est bene uiuentium, et bene docentium. Tolerandum autem bene quidem docentium, sed reprehensibiliter uiuentium; aut bene uiuentium, et propter simplicitatem sensus docere alios non ualentium. Huius generis priores audiendi sunt, non imitandi, sicut Dominus de talibus loquens, ait: Que dicunt facite; que autem faciunt, facere nolite. Sequentes, si eorum uita pietati subdita est, pietatisque doctoribus adherens, tendunt procul dubio ad finem precepti, quod est caritas de corde puro, et conscientia bona, et fide non ficta. Potest quidem et eorum uita aliquibus  esse doctrina. Attamen tales inter perfectos predicatores deputari non possunt, quia non habent unde proferant noua et uetera. Et sicut Patres dixerunt: » Latratu canum, et baculo pastoris, luporum rabies deterrenda est. « Contemnendum uero, sicut supra diximus, genus est reprehensibiliter uiuentium, et quid doceant ignorantium. Postremum, quod et anathematizandum diximus, [b 1Kb] qualitercunque uiuentium, id est, uel bene uel male, sed tamen male docentium. Sunt enim heretici, etiamsi bene uiuant.

XX. Deprehensi igitur inter tantas ac tales angustias, de quibus uiribus nostris euadere non possumus, summopere necessarium est, ut ei qui omnia facere potens est supra quam petimus aut intelligimus,  ex toto corde supplicemus, quatenus per abundantiam misericordie sue tenens manum dexteram nostram, in uoluntatem suam dirigat nos, et cum gloria assumat nos; ipse regat regentes, ipse dirigat dirigentes; ut possimus pascere [c 1Kb] gregem eius cum disciplina, et non in uasis pastoris imperiti; ipse prestet uirtutem et fortitudinem populo, et exhibeat ipse sibi mundum et candidum gregem, atque in omnibus immaculatum ac supernis ouibus dignum, ubi est habitatio letantium in splendoribus sanctorum, [d 1Kb] in templo eius omnes dicamus gloriam, grex simul et pastores, in Christo  Iesu Domino nostro, cui est honor et uirtus in secula seculorum. Amen. Opto te, Pater et frater reuerentissime  et dilectissime in Christo semper bene ualere, et nostri meminisse.





ITEM LIBER CONTRA INSULSAM uULGI OPINIONEM DE GRANDINE ET TONITRUIS.

I. [a 1Kb] In his regionibus pene omnes homines, nobiles et ignobiles, urbani et rustici, senes et iuuenes, putant grandines et tonitrua hominum libitu posse fieri. Dicunt enim, mox ut audierint tonitrua, et uiderint fulgura, Aura leuatitia est. Interrogati  uero quid sit aura leuatitia, alii cum uerecundia, parum remordente conscientia, alii autem confidenter, ut imperitorum moris esse solet, confirmant incantationibus hominum, qui dicuntur. [b 2Kb] Tempestarii, esse leuatam, et ideo dici leuatitiam auram. Quod utrum uerum sit, ut uulgo creditur, ex auctoritate diuinarum Scripturarum probetur necesse est. Sin autem falsum est, ut absque ambiguo credimus, summopere exaggerandum est quanti mendacii reus sit qui opus diuinum homini tribuit. Nam per hoc inter duo mortifera maximaque mendacia constringitur, dum testificatur hominem facere posse quod solius Dei est posse, et Deum non facere que facit. Si uero in mendaciis minorum rerum ueraciter est tenendum quod scriptum est:  Sermo obscurus in uacuum non ibit; os autem quod mentitur, occidit animam . Et iterum: Perdes omnes qui loquuntur mendacium. Et: Testis mendax peribit. uel: Testis falsus non erit impunitus. uel etiam illud quod in Apocalypsi Ioannis Apostoli legitur: Beati qui lauant stolas suas, ut sit potestas eorum in ligno uite, et portis intrent in ciuitatem. Foris autem canes, et uenefici, et impudici, et homicide, et idolis seruientes, et omnis qui amat et facit mendacium. Quanto magis in tam graui mendacio, ut istud ostendi potest, de quo nunc loquendum suscepimus, quod non minus aliquorum hereticorum mendaciis inuenitur. Beatus Paulus apostolus dicit: Inuenimur autem et falsi testes Dei,  quoniam testimonium diximus aduersum Deum, quod suscitauerit Christum, quem non suscitauit, si mortui non resurgunt: nam si mortui non resurgunt, neque Christus resurrexit. Sicut ergo omnes qui Christum Dominum resuscitatum a Patre predicant, falsi testes Dei inuenirentur, si mortui non resurgerent; sic etiam iste qui admirabile et ualde terribile opus Dei Deo aufert ut homini tribuat, falsus est sine dubio testis Dei.


II. Plerosque autem uidimus et audiuimus tanta dementia obrutos, tanta stultitia alienatos, ut credant et dicant quamdam esse regionem, que dicatur Magonia, ex qua naues ueniant in nubibus, in quibus fruges, que grandinibus decidunt, et tempestatibus pereunt, uehantur in eamdem regionem, ipsis uidelicet nautis ereis dantibus pretia Tempestariis, et accipientibus frumenta uel ceteras fruges. Ex his item tam profunda stultitia excecatis, ut hec posse fieri credant, uidimus plures in quodam conuentu hominum exhibere uinctos quatuor homines, tres uiros, et unam feminam, quasi qui de ipsis nauibus ceciderint: quos scilicet per aliquot dies in uinculis detentos, tandem collecto conuentu hominum exhibuerunt, ut dixi, in nostra presentia, tanquam  lapidandos. Sed tamen uincente ueritate, post multam ratiocinationem, ipsi qui eos exhibuerant, secundum propheticum illud confusi sunt, sicut confunditur fur quando deprehenditur.

III. uerum quia hic error, qui tam generaliter in hac regione pene omnium mentes possidet, ab omnibus ratione preditis diiudicandus est, proferamus testimonia Scripturarum, per que diiudicari possit: quibus inspectis, non nos ipsi, sed ipsa ueritas expugnet stultissimum errorem, et omnes qui cum ueritate sentiunt, arguant uasa erroris, dicentes cum Apostolo: Omne mendacium ex ueritate non est. Quod autem ex ueritate non est, ex Deo utique non est; et quod ex Deo non est, uerba eius non audit; sicut  ipsa per se ueritas dicit: Qui est ex Deo, uerba Dei audit. Propterea uos non auditis, quia ex Deo non estis. Quod in alio quoque loco aliis etiam uerbis dicit: Oues mee uocem meam audiunt. Propterea uos  non auditis, quia non estis ex ouibus meis. Itemque alibi: Omnis qui est ex ueritate, audit uocem meam. Omnis itaque qui mendacium credit, aut loquitur, aut astruit quod non est, et tenendo quidlibet quod non est, quo nisi ad non esse tendit? quia item ad non esse tendit; proculdubio ab eo qui est recedit, qui dixit Moysi: Sic dices filiis Isrel: Qui est, misit me ad uos. Et de quo beatus Iob loquitur: Ipse enim solus est. Atque ut apertius loquamur, ueritas essentiam habet, uel potius essentia est in propria substantia, quia subsistit; mendacium uero, quia nullam habet essentiam, nichil enim est, non subsistit. Solus ergo Deus est, quia solus uerum esse habet, qui non accepit ut esset. Omnes autem res ab eo create, et quidem sunt; sed uerum et summum  illud esse non habent, quia acceperunt ut essent. Porro mendacia, quia non acceperunt ut essent, nullum esse habent. Ac per hoc, is qui mendacio adheret, ei rei adheret que non est: quanquam nec rei dicendum sit. Qui autem ei adheret quod non est, non solum ab eo recedit qui fecit eum, sed etiam ab eo ipso quod factus est; quoniam non amplius quam duo esse sunt; unum summum, quod suum esse non accepit ab alio; alterum magnum, quod suum esse a Deo accepit; id est, creator, et creatura. Mendacium igitur, quia non est creator, non est summum esse; quia non est creatura, non est magnum esse; quia nullam habet essentiam, non est ullum esse. Qui ergo uult persistere in eo quod est, non recedat ab eo qui ei dedit esse. Qui autem non uult recedere  ab eo qui uere est, fugiat quod omnino non est, id est mendacium.

Iu. Quoniam ergo omnis mendax, falsitatis assertor est, et omnis assertor falsitatis, falsus testis est, agens contra ueritatem; uideamus iam, isti qui opus diuinum auctore homine fieri dicunt, utrum fulciantur aliqua auctoritate. In sacris igitur Scripturis, ubi primum grando introducitur, in plagis utique illis quibus Aegyptus percussa est, inuenitur. Septima denique plaga Aegypti ista est. Dixit autem Dominus: En pluam hac ipsa hora cras grandinem multam nimis, qualis non fuit in Aegypto a die qua fundata est, usque in presens tempus . In his itaque uerbis Dominus se ipsum dicit missurum grandinem in crastina, non aliquem hominem, certe  nec Moysen aut Aaron, qui iusti et Dei homines erant, nec Iamnem et Mambrem incantatores Aegyptiorum, qui scribuntur magi Pharaonis, quos Apostolus dicit restitisse Moysi, sicut et hi resistunt ueritati. Iam equidem illi, sicut scriptum est, per incantationes Aegyptias et arcana quedam proiecerant singuli uirgas suas coram Pharaone, et uerse fuerant in dracones, licet uirga Aaron deuorauerit uirgas eorum. Iam aquas uerterant in sanguinem, iam ranas produxerant e fluminibus, licet eas cohibere non possent, sicut Moyses in uerbo Domini fecit, ut tantum in flumine remanerent. At cum uentum est ad scyniphas, et nichil inde facere potuissent, dixerunt digitum Dei sibi esse contrarium, nichilque  ulterius tale conati. Certe si quilibet homo grandinem potuisset immittere, Iamnes et Mambres immisissent, quia aquas conuerterunt in sanguinem, et ranas de fluminibus produxerunt, quod isti facere non possunt, qui nunc dicuntur Tempestarii.

u. Sequitur autem in eodem loco Scripture: Extendit Moyses uirgam in celum, et Dominus dedit tonitrua et grandinem, ac discurrentia fulgura super terram, pluitque Dominus grandinem super terram Aegypti, et grando et ignis mixta pariter ferebantur . Ecce et hic locus solum Dominum ostendit creatorem et auctorem grandinis, non aliquem hominem. Dicant forsitan isti qui hominibus hoc tribuunt, Moysen extendisse uirgam in celum, et ideo per hominem immissam fuisse tempestatem.  Certe Moyses seruus Domini erat bonus et iustus. Isti autem eos quos dicunt Tempestarios, non audent fateri bonos esse et iustos, sed malos potius, et iniquos, et dignos damnatione temporali et eterna, sed neque seruos Dei, nisi forte conditione, non tamen uoluntaria seruitute. Nam si ad imitationem Moysi homines essent auctores grandinis, serui utique Dei essent, non serui diaboli. Quanquam premisse sententie neque illos eius demonstrant auctores, sed solum omnipotentem Deum. Siquidem et Psalmista, qui huius et grandinis meminit, de Deo dicit: Occidit in grandine uineas eorum, et moros eorum in pruina, et tradidit in grandine iumenta eorum, et possessiones eorum igni . Sed quoniam in presenti loco addit Psalmista  immissionem per angelos malos, sciendum quod uindictarum aut probationum flagella per ministros malos exerceat Deus, qui uoluntatem quidem nocendi de suo habeant, potestatem autem ab illo accipiant. Sicut enim eorum propria est uoluntas nocendi, sic solius Domini potestas ut possint que uolunt. Non est certe hominum potestas, neque bonorum, neque malorum, non est contrariarum fortitudinum potestas, sed solius Domini, qui earum male uoluntati tribuit potestatem, in quantum uult, et abrogat in quantum non uult ut possint. Nam et in alio quoque psalmo Psalmista sic de Deo ait: Posuit pluuias eorum, grandinem, ignem comburentem in terram ipsorum; et percussit uineas eorum, et contriuit lignum finium eorum. Percussit uere, et uere contriuit; sed  non homo, neque angelus malus, nisi solus Deus, sine quo legio malorum angelorum neque porcos potuit nocere, et in mare precipitare. Deus plane, de quo dicitur: Pre fulgore in conspectu eius nubes transierunt, grando et carbones ignis, et intonuit de celo Dominus, et Altissimus dedit uocem suam, grandinem et carbones ignis. Et cui cantauimus: Fulgura coruscationem, et dissipabis eos; emitte sagittas tuas, et conturbabis eos. Qui operit celum nubibus, et parat terre pluuiam, qui dat niuem sicut lanam, mittit crystallum suum sicut buccellas, mittet uerbum suum et liquefaciet ea, flabit spiritus eius, et fluent aque. Quem laudant de terra, non solum dracones abyssi, uerum etiam ignis, grando, nix, glacies, spiritus procellarum,  que faciunt uerbum eius; non uerbum hominis, non uerbum angeli mali.

uI. Legimus etiam de grandine in libro Iesu Naue ita: Congregati igitur ascenderunt quinque reges Amorrheorum, rex Hierusalem, rex Hebron, rex Hierimot, rex Lachis, rex Eglon, simul cum exercitibus suis, et castrametati sunt contra Gabaon, oppugnantes eam. Et post pauca: Dixitque Dominus ad Iosue: Ne timeas eos. In manus enim tuas tradidi illos. Et post pauca: Cumque fugerent filios , et essent in descensu Bethoron, Dominus misit super eos lapides magnos de celo usque Azecha; et mortui sunt multo plures lapidibus grandinis, quam quos gladio percusserant filii Isrel . Ecce ergo et in hoc loco apparet, sine ulla imprecatione  hominum Dominum misisse grandinem super eos, quos tali flagello dignos iudicauit. Nam si mali homines, sicut sunt quos isti errantes nominant Tempestarios, id facere potuissent, super filios utique Isrel fieret grando, non super aduersarios illorum. Sed quia nec mali super bonos, nec boni super malos hoc facere possunt, euidentissime in hac sententia declaratur. Quod et liber quoque Sapientie attestatur, dicens Domino: Tuam manum effugere impossibile est. Negantes enim nosse te impii, per fortitudinem brachii tui flagellati sunt nouis aquis, et grandinibus et pluuiis persecutionem passi sunt, et per ignem consummati. Quod enim mirabile erat, in aqua, que omnia exstinguit, plus ignis ualebat. uindex est enim orbis iustorum. Et post pauca: Nix autem et glacies  sustinebant uim ignis, et non tabescebant; ut scirent quoniam fructus inimicorum exterminabat ignis ardens, in grandine et pluuia coruscans .

uII. Si igitur omnipotens Deus per fortitudinem brachii sui flagellat inimicos iustorum nouis aquis et grandinibus et pluuiis, cuius manum effugere impossibile est, omnino ignorantiam Dei habent qui hec homines facere posse credunt. Nam si homines grandinem immittere possent, utique et pluuias possent. Nemo enim grandinem sine pluuia unquam uidit. Possent quoque de inimicis suis se uindicare, non solum ablatione frugum, sed et uite ademptione. Quando enim contingit inimicos Tempestariorum esse in itinere aut in agris, ut eos occiderent, possent  multiplicatam grandinem super eos in unam congeriem fundere, et obruere illos. Nam et hoc quidam dicunt, nosse se tales Tempestarios, qui dispersam grandinem, et late per regionem decidentem, faciant unum in locum fluminis aut silue infructuose, aut super unam, ut aiunt, cupam, sub qua ipse lateat, defluere. Frequenter certe audiuimus a multis dici quod talia nossent certe in locis facta; sed necdum audiuimus ut aliquis se hec uidisse testaretur. Dictum est mihi aliquando de aliquo, quod se hec uidisse diceret. Sed ego multa  sollicitudine egi ut uiderem illum, sicuti et feci. Cum autem loquerer cum illo, et tentaret dicere se ita uidisse, ego multis precibus et adiurationibus cum diuinis etiam comminationibus obstrinxi illum rogitans, ut non diceret illud nisi quod uerum esset. Tunc ille affirmabat quidem uerum esse quod dicebat, nominans hominem, tempus et locum; sed tamen confessus est se eodem tempore presentem non fuisse. Item in libro Ecclesiastici, qui prenotatur Iesu filii Sirach, scriptum est: Sunt spiritus qui ad uindictam creati sunt, et in furore suo confirmauerunt tormenta sua, et in tempore consummationis effundent uirtutem, et furorem eius, qui fecit illos, confundent. Ignis, grando, fames, et mors, omnia hec ad uindictam creata sunt. Bestiarum dentes, et scorpii,  et serpentes, et romphea uindicans in exterminium impiis . Si igitur grando creata est, sicut et cetera que hic dicuntur, a Deo utique creata est, non ab homine. Item in predicto libro scriptum legimus: uide arcum, et benedic qui fecit illum. ualde speciosus est in splendore suo. Gyrauit celum in circuitu glorie sue, manus Excelsi aperuerunt illum. Imperio suo accelerauit niuem, et accelerat coruscationes emittere iudicii sui. Propterea aperti sunt thesauri, et euolauerunt nebule, sicut aues. In magnitudine sua posuit nubes, et confracti sunt grandinis lapides. In conspectu eius commouebuntur montes, et in uoluntate eius aspirabit notus. uox tonitrui eius uerberabit terram, tempestas aquilonis, et congregatio spiritus; et sicut auis deponens ad sedendum  aspergit niuem; et sicut locusta demergens descensus eius. Pulchritudinem coloris eius admirabitur oculus, et super imbrem eius expauescet cor. Gelu sicut salem effundet super terram; et cum gelauerit, fiet tanquam cacumina tribuli. Frigidus uentus aquilo flabit, et gelabit crystallus ab aqua, super omnem congregationem aquarum requiescet, et sicut lorica induet se aquis. Deuorabit montes, et exuret desertum, et exstinguet uiride, sicut ignem. Medicina omnium in festinatione nebule, et ros obuians ab ardore uenienti humilem efficiet eum. In sermone eius siluit uentus, cogitatione sua placabit abyssum, et plantabit [a 1Kb] illum Dominus iehsu .

uIII. Ecce in hac magna et prolixa Ecclesiastici libri sententia, cum subtilissima admiratione imperio  Dei tribuitur quidquid in ere fit, quidquid de ere in terram descendit, quidquid mari et uentis; apparitio, splendor, et gyrus arcus; festinatio niuis, terror coruscationis, uelocitas nebule, suspensio uentorum, uerberatio terre, concertatio aurarum, congelatio aque, non solum in nubibus, sicut grandinis et niuis, sed etiam in terra, niuium, pluuie, et stantium aquarum, uel fluminum discurrentium, et ex gelu desiccatio uiridium rerum, sicut sepe uidemus, necnon et horum omnium resolutio, que fit tempore rorantium nebularum, et flatibus austri, et  fauoni. Ad sermonem quoque Dei dicit omnia ista conquiescere et placari. Non ergo in talibus adiutor homo queratur, quia non inuenietur, nisi forte sancti Dei, qui multa obtinuerunt, et obtenturi sunt: quorum aliqui potestatem habebunt claudere celum, ne pluat diebus prophetie ipsorum, sicut Elias, et aquas conuertendi in sanguinem, et percutere terram omni plaga, quotiens uoluerint, sicut Moyses et Aaron Aegyptum. uere non alius mittit grandinem tempore estatis, nisi qui et niues tempore hiemis. Nam et utriusque una est ratio ut fiat, quando nubes utroque tempore solito altius eleuantur.

IX. In libro quoque beati Iob scriptum est: Ab interioribus egredietur tempestas, et ab arcturo frigus. Flante Deo concrescit gelu, et rursum latissime funduntur  aque. Frumentum desiderat nubes, et nubes spargunt lumen suum; que lustrant cuncta per circuitum quocunque eas uoluntas gubernantis Dei duxerit, ad omne quod preceperit illis super faciem orbis terrarum . Attente audiendum quod dicitur: Lustrant nubes per circuitum cuncta, sed quocunque eas uoluntas gubernantis Dei duxerit. Si ergo Deus eas gubernat, non potest homo iniquus eas aliam in partem conuertere, quia nec imperare Deo potest, nec precibus obtinere meretur. Quod autem subiungitur, ad omne quod preceperit illis super faciem orbis terre, quid aliud intelligendum, nisi ad omne quod preceperit Deus nubibus, uel ad flagellum, uel ad subsidium humanum, ad niues, ad grandines, ad pluuias, ad  fulgura, uel fulmina, siue tonitrua, ex quibus plerumque alta edificia prosterni solent? Sane non precepto hominis, sed precepto Dei, sicut in hac sententia legitur, in qua etiam post paululum subditur: Nunquid scis quando preceperit Deus pluuiis ut ostenderent lucem nubium eius? Nunquid nosti semitas nubium magnas, et perfectas scientias? In quibus uerbis hoc quoque notandum est, quia si homo non nouit semitas nubium, nec perfectas earum scientias, multo minus nouit earum officio hominibus prodesse uel obesse; exceptis, ut dictum est, sanctis, qui secundum uoluntatem Dei multa per illum ipso donante possunt, non utique propria aut aliqua contraria uirtute, sed uoluntate conditoris: sicut sepe multi seruorum Dei orationibus  obtinuerunt, ut tempore siccitatis pluuias Dominus largiri dignaretur.

X. Sic enim beatus Iacobus apostolus, factum Elie prophete in exemplum nobis proponens, exhortatur nos ad orationem recurrere pro tristitia, pro infirmitate, pro remissione peccatorum, dicens: Orate pro inuicem ut saluemini. Multum enim ualet deprecatio iusti assidua. Helias homo erat similis nobis, passibilis; et orationem orauit ut non plueret, et non pluit annos tres et menses sex. Et rursum orauit: et celum dedit pluuias, et terra dedit fructum suum. Elias itaque orationem orauit ut non plueret, et non pluit annos tres menses sex. Fecit autem hoc propter correptionem et correctionem gentis  sue, id est, ut prius corriperentur de auersione mentis, eo quod dereliquissent cultum Dei omnipotentis, et post sordes idolorum abirent, et postea flagellati et fatigati, exspectatione pluuiarum corrigerentur, et redirent ad Dominum Deum quem dereliquerant.

XI. Sic etiam Samuel propheta, et dux populi Isrel, cum corriperet eumdem populum propter frequentissimas transgressiones illorum, replicans eis beneficia Dei omnipotentis, et eorum e contrario auersiones, intelligeret idem populus grande malum se fecisse, et Deum offendisse in petendo sibi regem, orando obtinuit ut insueto tempore terribiliter cum tonitruis et coruscationibus pluuia . Sic denique scriptum est dixisse populo  Samuelem: State, et uidete rem istam grandem quam facturus est Dominus in conspectu uestro. Nunquid non messis tritici est hodie? Inuocabo Dominum, et dabit uoces, et pluuias; et scietis et uidebitis quia grande malum feceritis uobis in conspectu Domini, petentes super uos regem. Et clamauit Samuel ad Dominum, et dedit Dominus uoces et pluuiam in die illa; et timuit omnis populus nimis Dominum et Samuelem. Dixitque uniuersus populus ad Samuel: Ora pro seruis tuis ad Dominum Deum tuum, ut non moriamur. Addidimus enim uniuersis peccatis nostris malum, ut peteremus nobis regem . Territi enim uocibus tonitruum et coruscis fulgurum, intercessionem sancti prophete, licet peccatores, tamen ut fideles postularunt; non sicut  isti nostri semifideles, qui mox ut audiunt tonitrua uel cum leui flatu uenti, dicunt Leuatitia aura est, et maledicunt dicentes: »Maledicta lingua illa, et arefiat, et iam precisa esse debebat que hoc facit. Dic, rogo, cui maledicis? iusto, an peccatori? Peccator namque, et ex parte infidelis similis tui, auram, ut dicere soletis, leuare non potuit; quia nec uirtute sua ualuit, nec angelis malis imperare potuit: quanquam nec eorum in hac re sit potestas. Domino non supplicauit, ut orando id obtineret: quia sicut uos, ita et illi quos tempestarios putatis, prestigiis malis fieri hec putant, non uoluntate Dei: licet etsi a Domino Deo hoc peterent, non mererentur adipisci: quod utique iustorum est, non iniquorum: qui in talibus rebus, etsi petunt a  Domino aliquid, infideliter et duplici animo petunt, non in certitudine fidei.

XII. Illo preterea tempore quando oratione Elie siccitas erat in terra Isrel, etiam pascua pecoribus negabantur. Scriptum est enim: Dixit Achab ad Abdiam: uade in terram ad uniuersos fontes aquarum, et in cunctas ualles, si forte inuenire possimus herbam, et saluare equos et mulos, et non penitus iumenta intereant . Ecce, ut apparet, de pluuia desperati quod non esset nisi iuxta Elie uerba, pro iumentis herbas querunt iuxta fontes et riuos aquarum, iam enim sentiebant uerum esse quod ipsi Achab Elias dixerat: uiuit Dominus Deus Isrel, in cuius conspectu sto, si erit annis  his ros et pluuia, nisi iuxta oris mei uerba. Et certe Elias annos dixit quanti essent. Iste ergo Achab, ut dixi, quare non rogauit Tempestarios ut leuarent tempestates, et, ut dicere soletis, auras leuatitias, per quas irrigata terra habere posset herbas equis et mulis suis ceterisque iumentis, pro quibus sollicitus erat; maxime quia non timebat perdere fruges in campis, et uineas, que nulle omnino tunc erant?

XIII. Nostris quoque temporibus uidemus aliquando, collectis messibus et uindemiis, propter siccitatem agricolas seminare non posse. Quare non obtinetis apud Tempestarios uestros ut mittant auras leuatitias, quibus terra irrigetur, et postea seminare possitis? uerum quia id uos nec fecistis,  nec facere unquam uidistis et audistis, audite nunc quid ipse Dominus, rerum omnium conditor, rector, gubernator, ordinator et dispensator, seruo suo beato Iob inter cetera etiam de huiusmodi rebus dicat. Etenim cum diabolus, inuentor mali, princeps et caput omnium malorum, accusator fratrum, accusasset beatum Iob apud Dominum, dicens quod non recta intentione, id est, soli ei placendi, et solo eo fruendi illi seruiret, sed pro terrenarum rerum multiplicatione ac defensione; expetiissetque eum tentandum, quatenus tentando ita uerum esse ostenderet; improbus, superbus, et stultissimus, quasi mentem uiri Dei melius nosset quam conditor eius; Dominus quoque iustus et misericors, iustus ad confundendum diabolum, misericors  ad exaltandum fidelem famulum suum, concessit illi potestatem, primum quidem in rebus omnibus, deinde uero in filiis, post etiam in salute corporis, ac deinceps in suasione coniugis, postremo autem in exprobratione et multifaria despectione famulorum. Sed diabolus uictus et confusus recessit; seruus Domini uictor et triumphans excreuit. uolens igitur pius Dominus secundum quod Apostolus dicit de se ipso, ne magnitudo eum reuelationum extolleret, ita et illum, ne magnitudo uictorie elatum redderet, humiliare, non ablatione rerum quas perdiderat, non percussione corporis, per quam iam sicut aurum in camino examinatus erat, non comparatione alicuius magni uiri, quia similis ei super terram nullus erat, quippe  qui inter homines Orientales magnus esset, cepit tamen eum humiliare uehementer, sublimiter ostendendo illi immensitatem potentie sue, ut fidelis famulus cognoscendo inestimabilis atque incircumscripti conditoris ineffabilia magnalia, semetipsum despiceret, et despiciendo inclinaret, sicuti et factum est. Nam hoc in uerbis eius apparet, quibus ait: Idcirco ipse me reprehendo, et ago penitentiam in fauilla et cinere . Quod alia translatio apertius declarat, dicens: Despexi memetipsum, et distabui, et estimaui me terram et cinerem. In hac ergo humiliatione, cum omnipotens Deus sciscitaretur fidelem famulum, utrum ista aut illa facere posset aut nosset quis fecerit, aut ubi esset quando  fiebant, interrogat de talibus utique que nemo alius nisi solus omnipotens facere potest, et dicit: Ubi eras quando ponebam fundamenta terre? Et: Quis posuit mensuras eius, uel super quo bases illius solidate sunt? Quis conclusit ostiis mare? Et: Nunquid coniungere ualebis micantes stellas, Pleiades, aut gyrum Arcturi poteris dissipare? Et: Nunquid nosti ordinem celi? Et: Nunquid mittes fulgura, et ibunt? et multa huiusmodi. Inter hec, inquam, tanta ac talia, inquirit etiam ab eo dicens: Nunquid ingressus es thesauros niuis, aut thesauros grandinis aspexisti, que preparaui in tempus hostis, in diem pugne et belli? Per quam uiam spargitur lux, diuiditur estus super terram? Quis dedit uehementissimo imbri cursum, et uiam sonantis  tonitrui? ut plueret super terram absque homine in deserto, ubi nullus mortalium commoratur? ut impleret inuiam et desolatam, et produceret herbas uirentes? Quis est pluuie pater? uel quis genuit stillas roris? De cuius utero egressa est glacis? et gelu de celo quis genuit? In similitudinem lapidis aque durantur, et superficies abyssi constringitur .

XIu. Ecce igitur opera Dei magna, quorum rationem nec ipse beatus Iob tam sublimiter, tam subtiliter antea poterat admirari. Si Dominus thesauros habet grandinis, et solus eos aspicit, quos beatus Iob necdum aspexerat, ubi eos inuenerunt isti Tempestarii, quos beatus Iob non inuenit, neque inuenire possumus, sed neque estimare ubi inueniantur?  Dominus interrogat fidelem famulum, utrum sciat quis dederit uehementissimo imbri cursum, et uiam sonantis tonitrui. Isti autem contra quos sermo est, ostendunt nobis homunculos a sanctitate, iustitia, et sapientia alienos, a fide et ueritate nudos, odibiles etiam proximis, a quibus dicant uehementissimos imbres, sonantia aque tonitrua, et leuatitias auras posse fieri. Dominus dicit se hec preparasse in tempus hostis, id est, ad uindictam. Isti eosdem ipsos hostes atque aduersarios equitatis  dicunt eorum habere potestatem, que Dominus ad uindictam hostium suorum preparauit. Dominus se dicit pluuie patrem, et gelu de celo se generasse confirmat. Isti miserrimos hominum dicunt habere magnam portionem huius dispensationis. Quod in similitudinem lapidis aque durantur, Dominus nobis mirandum proponit. Hoc si ad libitum miserrimorum horum hominum aliquando fieri posset, procul dubio mirandum non esset.

Xu. Hec stultitia est portio non minima infidelitatis; et in tantum malum istud iam adoleuit, ut in plerisque locis sint homines miserrimi, qui dicant se non equidem nosse immittere tempestates,  sed nosse tamen defendere a tempestate habitatores loci. His habent statutum quantum de frugibus suis donent, et [a 1Kb] appellant hoc canonicum. Multi uero sunt qui sponte sacerdotibus decimam nunquam donant, uiduis et orphanis ceterisque indigentibus eleemosynas non tribuunt, que illis frequenter predicantur, crebro leguntur, subinde ad hec exhortantur, et non acquiescunt. Canonicum autem quem dicunt, suis defensoribus  nullo predicante, nullo admonente, uel exhortante, sponte persoluunt, diabolo inliciente. Denique in talibus ex parte magnam spem habent uite sue, quasi per illos uiuant. Hoc non est portio, sed fere plenitudo infidelitatis, et si diligenter consideramus, absque  ambiguo pronuntiabimus id plenitudinem esse infidelitatis. Tres namque uirtutes sunt, secundum Scripturas diuinas, in quibus totus comprehenditur cultus, per quas colitur Deus, id est, fides, spes, caritas. Quicunque igitur fidem et spem suam partitus fuerit, ut ex parte credat in Deum, ex parte credat hominum esse que Dei sunt, et ex parte speret in Deo, ex parte autem speret in homine, huius profecto fidem et spem diuisam non accipit Deus; ac per hoc inter fideles censeri non potest; et quem partita fides et spes a numero fidelium secernit, uorago procul dubio infidelitatis absorbet; meritoque talis maledictum illud incurrit prophete dicentis: Maledictus homo qui spem suam ponit in homine. Neque uero blandiatur sibi dicens:  Magis spero in Deo quam in homine: quia spes per partes diuidi non potest. Aut enim tota erit, et tuta; aut intuta erit, et nulla.

XuI. Ante hos paucos annos disseminata est  quedam stultitia, cum esset mortalitas boum, ut dicerent [b 2Kb] Grimaldum ducem Beneuentorum transmisisse homines cum pulueribus, quos spargerent per campos, et montes, prata, et fontes, eo quod esset [c 1Kb] inimicus Christianissimo imperatori Carolo, et de ipso sparso puluere mori boues: propter quam causam multos comprehensos audiuimus, et uidimus, et aliquos occisos, plerosque autem affixos tabulis in flumen proiectos, atque necatos. Et, quod mirum ualde est, comprehensi, ipsi aduersum se dicebant testimonium, habere se talem puluerem, et spargere. Ita namque diabolus, occulto et iusto Dei iudicio, accepta in illos potestate, tantum eis succedere ualebat, ut ipsi sibi essent testes fallaces ad mortem; et neque disciplina, neque tortura, neque ipsa mors  deterrebat illos, ut aduersum semetipsos falsum dicere non auderent. Hoc ita ab omnibus credebatur, ut pene pauci essent quibus absurdissimum uideretur. Nec rationabiliter pensabant unde fieri posset talis puluis, de quo soli boues morerentur, non cetera animalia: aut quomodo portari posset per tam latissimas regiones, quas superspargere pulueribus homines non possunt, nec si Beneuentani uiri et femine, senes et iuuenes, cum ternis carris puluere carricatis egressi de regione fuissent. Tanta iam stultitia oppressit miserum mundum, ut nunc sic absurde res credantur a Christianis, quales nunquam antea ad credendum poterat quisquam suadere paganis creatorem omnium ignorantibus. Hanc itaque rem propterea ad medium deduximus, quia  huic unde loquimur similis est, et uel exemplum poterat tribuere de inani seductione et uera sensus diminutione.





ITEM LIBER CONTRA OBIECTIONES FREDIGISI ABBATIS.


I. Reuerentissimo ac beatissimo domino et patri [a 2Kb] Fredegiso abbati. Dudum modestie uestre benignitas aduersum nos, peccatis nostris exigentibus, mota, talibus nos inuectionibus perculit, que lenitatis ac sinceritatis uestre modum excedere uiderentur, nisi in refellendis nobis tali redargutione uteremini, que uerbis tantum a uobis proferratur, corde tamen non approbaretur. Nam si illa omnia que aduersum nos protulistis, et ex parte finxistis, ita a uobis sensa essent ut prolata sunt, non solum modestiam uestram transgrederemini, uerum etiam ueritatem offenderetis. Et idcirco, sapientissime uir, si dignatur admittere magnitudo uestra, nitimur nos per has litterulas purgare ab illis criminibus, que aduersum nos in uestris litteris exarata reperimus. Recordari  dignamini litterarum uestrarum, quas tunc aduersum nos nouissime dedistis; et cognoscite contra que crimina nunc respondere curamus.

II. Scripsistis igitur in prefatione dicentes: »Si ad omnia que in uestre dilectionis chartula scripta reperimus, respondendum iudicaremus, non tantum chartule, uerum prolixioris libri modum excedere uideremur. Sed quia compendii causa, pauca ex plurimis summatim attingere libuit.« Ex quibus uerbis uestris apparet omnia uos illa reprehendisse que in nostra chartula scripta reperistis. Sed qui omnia reprehenditis, nichil laudatis; cuncta refellitis, nibil recipitis; quam iuste hoc faciatis, ex istis perpendite que compendii causa summatim attigistis. Quia si ista tam iniuste reprehendistis, quanto iniustius  illa que reliquistis? Et primum quidem de his que uobis attingere libuit, assumitis refragandam nostram sententiam, qua diximus: »Qui enim uere humilis est, abiecta de se sentit; et qui abiecta de se sentit, errasse se non dubitat.« Quam sententiam ut ueram non esse ostendere uideamini, probatis Dominum Iesum Christum uere humilem fuisse, et dicitis: »Quia uere humilis erat secundum nos, abiecta de se sentit, et errasse se non dubitauit.« Quod quam calumniose a uobis dictum sit, quesumus dignamini perpendere. Quis enim fidelium ignorat quia nec nos debemus unquam, cum de abiectionis humilitate et peccati confessione loquimur,  que uera in omnibus procul dubio esse debent, Dominum  nostrum Iesum Christum ceteris hominibus permiscere; nec uos debuistis pro eo quod Dominus iehsu Christus abiecta de se non sensit, et errasse se nunquam cognouit, ceteros homines ab humilitate abiectionis peccati confessione defendere in tantum, ut ex hoc probare uelitis, sicut in uestris apparet litteris, nullum uere humilium abiecta de se sentire, nullum se peccatorem fateri debere.

III. Nempe, o uenerabilis magister, putabat ac putat nostra insipientia quia cum de talibus rebus loquitur homo, non debet Dominum nostrum Iesum Christum ceteris aggregare hominibus: quia humanitas que a uerbo assumpta est, quanquam habeat naturam nostrorum corporum, non tamen habet originem. Nos enim humano semine coagulamur,  ille de Spiritu sancto natus est: qui etsi homo factus est propter nostram salutem, Deus tamen esse non desiit; qui licet homo uerus sit, uerus tamen et unus est Deus cum Patre et Spiritu sancto. Illa namque humilitas, qua Dominus noster iehsu Christus, cum in forma Dei Patris esset, semetipsum exinaniuit ut formam serui acciperet, inclinatio fuit miserationis, non euacuatio potestatis; qui etsi abiecta passionis pertulit, tamen Deo Patri equalem se esse innotuit. Aequalis omnino est Patri, non minor est gloria, non posterior tempore, non inferior potestate: qui propterea factus est homo, non ut erraret, sed ut erraticam ouem inuentam humeris suis gestaret, et ad domum celestis patrie, ad paternam scilicet uisionem perduceret. Et idcirco non  est consequens, imo ualde iniustum est, ut cum quis ea que hominum sunt uere loquitur, alter Dominica comparatione euacuet. Iterum atque iterum dicimus, quia peruicacis hominis est Dominico exemplo impugnare ea que de puris hominibus ueraciter dicuntur, quorum nullus existit sine peccato, sicut scriptum est: Non est iustus quisquam qui faciat bonum et non peccet. Et iterum: Nemo mundus a sorde, etiam si unius diei fuerit uita eius super terram. De Domino Apostolus Petrus testatur, dicens: Quia peccatum non fecit, nec inuentus est dolus in ore eius. Nunquid quia hoc uerum est, propterea hoc uerum non erit illud quod Paulus ait: Omnes enim peccauerunt,  et egent gloria Dei?


Iu. Quia dicitis, »His bene perspectis, apparebit hanc uestram non esse ueram ratiocinationem,« hec qualiter dixeritis estimare non possumus; affirmare tamen audemus quia qui hanc ratiocinationem ueram esse negat, necdum cognouit quemadmodum eam oporteat scire. Quid ergo est quod Apostolus, dum de Domino loqueretur, dicens: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, premisit: Hoc sentite in uobis, quod et in Christo Iesu . Et paulo ante dixerat: Nihil per contentionem, neque per inanem gloriam, sed in humilitate superiores sibi inuicem arbitrantes . Si uerum non est ut is qui uere humilis est abiecta de se sentiat, quare Abraham  cum Domino loquens, cinerem se pulueremque fatetur? Moyses quoque non se esse eloquentem testatur, et ex quo ei Dominus loqui cepit, impeditiorem et tardiorem se esse linguam dicit. De se quoque et Aaron ad populum ait: Nos enim quid sumus? Gedeon etiam, quem angelus fortissimum uirorum appellat, ille e contrario tam abiecta de se sentit, ut se minimum in domo patris sui dicat, et familiam suam infimam in Manasse. Saul quoque cum pene his uerbis de minima tribu esse se diceret, et in eadem tribu minimum se recognosceret, ita ut indignum se regio honore fateretur, in regem electus est. Unde Dominus ei loquitur: Cum esses paruulus in oculis tuis, caput in tribubus Isrel factus es. Dauid quoque  tam abiecta de se sensit, ut non solum ad regnandum indignum se esse testaretur, uerum etiam gener fieret regis; qui postea de ipso clamat ad Saul: Quem persequeris, rex Isrel? canem mortuum, et pulicem unum. Sicque persequi conqueritur, quasi si persequatur perdix in montibus. Postea uero cum esset in magna regni gloria, nullumque aduersarium pateretur, ait: Ludam, et uilior fiam plusquam factus sum, eroque humilis in oculis meis. Et iterum: Domine, non est exaltatum cor meum, neque elati sunt oculi mei, neque ambulaui in magnis, neque in mirabilibus super me, et cetera. Errasse se quoque non dubitauit, quia sepissime non solum errores suos confitetur, sed etiam iniquitates, peccata, delicta,  scelera, infirmitates quoque, et turbationes, timorem, ac tremorem, anxietatemque cordis: quorum omnium testimonia si ponere uoluerimus, prolixi operis series ordinabitur.

u. uos dicitis quia non est uera ratiocinatio, ut qui uere humilis est, abiecta de se sentiat, aut peccasse se indubitanter credat. Nos uero e contrario per hanc ratiocinationem omnes sanctos in suis precibus a Domino exauditos esse nouimus; sicut Danielem in suam exomologesin, ubi confitebatur non solum peccata sua et peccata populi sui, uerum etiam peccata regum ac principum, uel sacerdotum. Tres etiam pueri in camino ignis clamabant in ueritate et iudicio: Induxisti omnia hec propter peccata nostra.  Peccauimus enim, et inique egimus, recedentes a te. Dominus quoque in Euangelio testatur publicanum qui ascenderat cum Phariseo in templum ut oraret, idcirco iustificatum descendisse in domum suam, quia abiecta de se sciens, a longe stabat, et nolebat nec oculos ad celum leuare; et peccasse se non dubitans, percutiebat pectus suum, dicens: Deus, propitius esto mihi peccatori. De centurione quoque quare Dominus ait quod nec in Isrel tantam fidem inuenerit, nisi quia idem centurio abiecta de se sentiens, et alta de Domino sapiens, semetipsum, ut ait, indignum arbitrabatur ire ad deprecandum Dominum ut sanaret puerum eius, sed potius amicos suos misit, et iterum per internuntium mandauit Domino, dicens: Domine, non sum dignus ut intres  sub tectum meum. Mulier uero Chananea, cui Dominus clamitanti respondit, Non est bonum sumere panem filiorum et mittere canibus, statim consentiens, ait: Etiam, Domine: nam et catelli edunt de micis que cadunt de mensa dominorum suorum. Et idcirco audire meruit: O mulier, magna est fides tua.

uI. Quod si aliquis obiecerit nobis uerba iusti uere humilis dicentis: Non peccaui, et in amaritudinibus moratur oculus meus . Et iterum: Hec passus sum absque iniquitate manus mee: audiat rursum eumdem iustum humiliter confitentem: Peccaui. Quid faciam tibi, o custos hominum? Et iterum: Quantas habeo iniquitates, peccata, scelera, atque delicta, ostende mihi . Et iterum Scriptura dicit quia is quem Deus propterea flagellat,  ut doloribus eruditus abiectionem et peccata sua recognoscat, respicit homines et dicit: Peccaui, uere deliqui, ut eram dignus non recipi. Quare ergo uos dicitis non esse uerum, ut uere humilis abiecta de se sentiat, aut peccasse se credat, cum apertissime pateat hoc proprium esse sanctorum, non superborum? Cur Ioannes apostolus ait: Si dixerimus quia peccatum non habemus, ipsi nos seducimus, et ueritas in nobis non est. Si uero confiteamur delicta nostra, fidelis est, et iustus, ut remittat nobis peccata. Qui si secundum uos magna de se, non abiecta, sentire uoluisset, habebat unde gloriaretur, quia et supra pectus Domini recubuit: et pre ceteris discipulis ab illo dilectus est. Iacobus quoque apostolus ait: In multis enim offendimus omnes. Que si quis putauerit  non ueraciter, sed tantum humiliter dicta, nouerit se in hoc sensu Pelagium sequi; et propterea, si corrigi uult, legat libros beati Augustini contra Pelagianistas, et sciat omnes sanctos ueraciter se de peccatis accusasse, ita ut necesse habeant pro se ipsis dicere, Dimitte nobis debita nostra. Sed de his quanta dici possunt, uos nosse non ambigimus.

uII. Dicitis etiam tota uos intentione diuinam scripturam cum editoribus, interpretibus atque expositoribus suis ab imperitie nostre calumniis defendere. Ad quam rem non respondebimus uobis, quia sicut de quibusdam dicitur, illic trepidauerunt timore, ubi non erat timor, ita et uobis dici potest: Illic tota intentione parauit defensionem, ubi nulla erat  omnino necessitas defensionis. Quis enim de nobis calumniatus est unquam editorem aut interpretem aliquem diuinarum Scripturarum? Dicitis reprehendisse nos apostolos et interpretes, quos tantum putabamus unquam reprehendendos, quantum nunc putamus ueritatis uituperatores laudandos. Diximus namque quia interpretes diuinorum uoluminum uel expositores non curarunt omnino tenere indeclinabiliter regulam grammatice artis; quod utique neque imperitia, neque malitia fecerunt, sed ratione condescensionis; ut sicut usus sancte Scripture est uerbis condescendere humanis, quatenus uim ineffabilis rei humano more loquens, ad notitiam hominum deduceret, et mysteria insolita solitis ostenderet rebus; ita et interpretes eius eam sequendo,  illud studuerunt summopere transferre, unde manifestiorem sensum legentibus preberent, etiam si contra grammaticam esset eatenus, ut sacramento rei concordaret. Et ita hoc ad nostram sumpsimus defensionem, ut sicut illos qui poterant, si uoluissent, omnia secundum disciplinam grammaticam proferre, sed ut nobis condescenderent, et simplicitatem ueritatis non desererent, non sunt ueriti aliqua contra eamdem disciplinam loqui, reprehendere nullus debet; ita nobis omnino debet parcere, qui etiamsi uelimus omnia secundum grammaticam loqui, non possumus, si tamen fidem rectam et sensum catholicum tenemus, in hisque uerbis quibus possumus dicimus, sicut et uos [a 1Kb] testimonio Prisciani ostenditis, qui dixit: »Nihil enim ex omni  parte perfectum in humanis credo esse inuentionibus posse.«

uIII. Assumpsistis grandem laborem, non necessarium, quasi defendentes euangelistam, uel interpretem, quod non frustra uel euangelista ediderit uel interpres transtulerit plurali numero sanguines, secundum quod certa ratio postulauit: quam rem non solum non reprehendimus, sed neque ab impiis audiuimus unquam reprehensam. Et cum in hac defensione tantopere laboraueritis, nichil nobis uestro labore innotuistis. Iam enim legeramus sanctos doctores ita exposuisse, quod interpres ideo plurali numero sanguines in hoc loco transtulit, quia sensum euangeliste, quem ille in Greco edidit, hoc in Latino transferre aliter non potuit; non sicut uos  dicitis propterea fecit, quia in Greco pluraliter inuenit. Nam sunt multa nomina que in Hebreo uel Greco alterius generis aut numeri esse inueniuntur, non eius cuius sunt in Latinum. Nec tamen interpres eodem genere quo inuenit, transferre curauit, quia nulla necessitas compulit. Sicut, uerbi gratia, Spiritus apud Hebreos, genere dicitur feminino, et cum sit in Latino generis masculini, nullus interpretum Hebraicum sequens genere feminino in Latino ponere tentauit, etiam cum necessitas posceret. Nam inuenitur in Scripturis ubi Spiritus sanctus  per genus femininum significatur, nec tamen a Latinis feminino genere dicitur. Peccatum quoque in Hebreo generis masculini est, in Greco feminini, in Latino neutri; et cum in Scripturis multis rebus significetur, nullus tamen Latinorum genus eius mutauit, quia nec aliqua utilitas postulauit. Hec idcirco diximus, quia uos dicitis propterea interpretem sanguines plurali numero transtulisse, quia apud Grecos pluraliter effertur; cum non ita sit. Siue interpretes, siue expositores diuinorum eloquiorum, ut integritatem sensus ostenderent, contra grammaticam loqui non timuerunt: quos non solum non reprehendimus, uerum etiam per eos a reprehensione defendi cupimus. Quia sicut illi laudandi sunt in uerbis contra grammaticam prolatis, ita nos  tolerandi: quia illi diuites in uerbis, sicut uoluerunt, dixerunt; nos uero pauperes, ut possumus per angustias uerborum tenuiter ea que uolumus significamus. Et si illorum filii sumus, et ab eorum sensu et fide non erramus: quod in illis amatur, in nobis toleretur; atque is cui loquimur sensum attendat, non uerba, ut audiat consilium Apostoli dicentis: Noli uerbis contendere. Et: Ne sit languens circa questiones et pugnas uerborum, ex quibus oriuntur inuidie, contentiones, blasphemie, suspiciones male.

IX. Illud uero quod post uerba doctorum uerbis uestris subiunxistis: »Ita igitur hoc uno modo apostoli et euangeliste et totius diuine Scripture interpretes, cum catholicis eius expositoribus, ab imperitie  calumnia rationabiliter defendi queunt. Nihil enim omnino contra regulam grammatice dixerunt, quod non ita aut ratio aliqua, aut causa mysterii dici exigeret.« Ab his uerbis uestris multum ecclesiastici doctores dissonant. Exiguitati nostre uidetur quod neque uos neque nos de hac re aliquid sentire aut dicere debemus, nisi ea que orthodoxos magistros sensisse aut dixisse legimus. Ista tamen inconcussa et firma auctoritas illorum auctorum est, per quos Spiritus sanctus Noui et ueteris Testamenti uolumina confecit; de quibus nulli unquam homini licuit aut licet cogitare uel unam litteram aliter eos dicere debuisse quam dixerunt, quoniam eorum auctoritas firmior est celo ac terra, secundum  quod Dominus ait: Facilius est celum et terram transire, quam de lege unum apicem cadere. Post hos quoque firma auctoritas est Septuaginta Interpretum, quos constat ante aduentum Domini de Hebraico in Grecum eloquium uetus Testamentum transtulisse. Interpretis quoque nostri Hieronymi presbyteri fidelis est editio, que de Hebraico in Latinum magnifice transtulit. Fuerunt preterea aliqui uenerandi catholici interpretes Latini, qui Septuaginta editionem in Latinum transtulerunt eloquium. Extra hos itaque multi fuerunt interpretes reprehensibiles, et iuste reprehensi; sicut illi famosissimi  interpretes iudaizantes, et heretici, [a 1Kb] Aquila scilicet, et Theodotio, ac Symmachus; ex quibus unus fecit duas editiones inter se dissonantes. Fuerunt etiam Latini aliqui, quos Hieronymus presbyter reprehendit in illis utique prefationibus, quas preposuit libris quos de Grecis in Latinum aut transtulit, aut emendauit; sicut in illa prefatione quam iuxta Grecam emendationem in libro beati Iob fecit, asserens quod idem liber apud Latinos ita erat decurtatus, conrosusque, ut feditatem suam publice legentibus ostenderet. Sic etiam in aliis locis quosdam reprehendit interpretes.

X. Hec de interpretibus idcirco ita dicimus, quia magistri speciales non omnes equaliter receperunt, aut indifferenter laudauerunt, sicut uos facere uidemini,  neque omnibus equaliter fidem adhibuerunt. De expositoribus quoque multo aliter quam uos dicitis, beatus Pater Augustinus tenendum tradidit: qui non solum de illis qui reprehensi sunt a doctoribus, etiam de probatissimis, in libro quem aduersus Faustum Manicheum scripsit, ita dicit: » Quod genus litterarum, id est, expositionum, non cum credendi necessitate, sed cum iudicandi libertate legendum est. Soli namque diuine auctoritatis libri legendi sunt, non cum iudicandi libertate, sed cum credendi necessitate. Quam formam Apostolus tradidit dicens: Spiritus nolite exstinguere, prophetias nolite spernere, omnia autem probate, quod bonum est tenete, ab omni specie mala abstinete uos. In hoc loco apostolus Paulus prophetias dixit doctrinas et expositiones  doctorum, sicut alibi insinuat dicens: Prophete duo aut tres dicant, et ceteri diiudicent . Non illam prophetiam de qua apostolus Petrus ait: Non enim uoluntate humana allata est aliquando prophetia, sed Spiritu sancto inspirati locuti sunt sancti Dei homines. «

XI. Hec omnia idcirco dicimus, ut appareat quia quam iniuste a uobis criminamur, cum dicitis nos reprehensores apostolorum et diuinarum Scripturarum esse, tam iniuste uel potius [b 1Kb] multo iniustius quoscunque interpretes atque expositores cequatis apostolis et euangelistis, cum Symmachum et Paulum et Dydimum et Ioannem una defensione indifferentique laude dignos ducitis. Bonum est recordari uerborum Domini, quibus ait: Nonne si recte  offeras, et non recte diiudicas peccasti? Qui enim recte credit catholicam fidem, recte uidetur offerre. Sed si quibuscunque doctoribus aut interpretibus cum apostolis et euangelistis equalem uenerationem tribuit, non recte diuidit, atque ideo peccat.

XII. Post illa que superius dicta sunt uerba nostra, addidistis dicentes: » Turpe est enim credere Spiritum sanctum, qui omnium gentium linguas  mentibus apostolorum infudit, rusticitatem potius per eos quam nobilitatem uniuscuiusque lingue locutum esse. « Hec qua intentione dixeritis, nullus corum qui otiosa loqui timent, intelligent; nisi forte hoc etiam nobis crimen superadditis, quasi rusticitatis reprehendamus Spiritum sanctum. Quod si ita est, id est, tali intentione ista dicitis, quid ad hec respondere possimus, nisi: Ipse occultorum cognitor, cordium testis, scrutator renum, omnipotens Deus uideat, et audiat. Extra hoc autem quod tale sacrilegium nobis impingere uidemini, apparet etiam in his uerbis uestris quod ita sentiatis de prophetis et apostolis, ut non solum sensum predicationis, et modos uel argumenta dictionum Spiritus sanctus eis inspirauerit, sed etiam ipsa corporalia uerba extrinsecus  in ora illorum ipse formauerit. Quod si ita sentitis, quanta absurditas sequetur quis dinumerare poterit? Et in primis quidem, ut caute scientie uestre loquamur, recordamini quid Moyses Domino dicat, cum se excusaret ne ad Pharaonem mitteretur, asserens se gracilis esse uocis et impeditioris lingue. Cui Dominus nequaquam respondit, Mentiris; sed annuens obsecranti, ait: Ecce Aaron frater tuus, scio quod eloquens sit: ipse erit propheta tuus: tu loqueris ad eum, et ille loquetur ad Pharaonem. Attendite quia si secundum uos ipsa uerba corporalia in ore Moysi sonantia eius erant, et uox que sonabat, quare ergo gracilis uox? quare ergo impeditior sermo? Aaron erat propheta Moysi, Moyses propheta Dei. Quare ergo robustior uox et expeditior  sermo in propheta Moysi quam in propheta Dei? Nunquid et hoc uitium, gracilitatem scilicet uocis, et lingue impeditionem Spiritui sancto tribuetis? Restat ergo ut sicut ministerio angelico uox articulata formata est in ore asine, ita dicatis formari in ore prophetarum. Et tunc talis etiam absurditas sequetur, ut si tali modo uerba et uoces uerborum acceperunt, sensum ignorarent. Sed absit talia deliramenta cogitare. Nos si de eloquentia Pauli apostoli aliquid diximus, uerba Hieronymi doctoris posuimus, quibus in quodam loco ait: » Qui putant Paulum iuxta humilitatem, et non uere dixisse, Et si imperitus sum sermone, non tamen scientia, defendant huius loci consequentiam. « Et iterum: » Si uero qui potest etiam iuxta sermonis eloquia contextum  docere Apostolum fuisse perfectum, et in artis grammatice uitia non incurrisse, ille potius auscultandus est. Nos quotiescunque solecismos aut tale quid adnotamus, non Apostolum pulsamus, ut maliuoli criminantur, sed magis Apostoli assertores sumus; quod Hebreus ex Hebreis absque rhetorici sermonis nitore, uerborum compositione, et eloquii uenustate, nunquam ad fidem Christi totum mundum transducere  ualuisset, nisi euangelizasset eum non in sapientia uerbi, sed in uirtute Dei.« Qui etiam in prefationibus Isaie, Ieremie et Ezechielis, quid de differentia locutionis prophetarum eorum dixerit, diligenter perpendite; et inuenietis nobilitatem diuini eloquii, non secundum uestram assertionem, more philosophorum, in tumore et pompa esse uerborum, sed in uirtute sententiarum, secundum quod ipse Apostolus ait: Non enim in sermone est regnum Dei, sed in uirtute. [a 1Kb] Isaias quoque propheta populum dicit esse alti sermonis, ita ut non possit intelligi disertitudo lingue eius, in quo nulla est sapientia. Et Dominus ad Ezechielem dicit: Non enim ad populum profundi sermonis et ignote lingue tu mitteris, quorum non possis audire sermonem. Ex quibus patet nobilitatem sacre Scripture, non secundum  philosophos in disertitudine esse uerborum, in quo nulla est sapientia, sed in potentia et astutia sensuum, atque uirtute sententiarum; sicut Apostolus ostendit, dicens: Arma militie nostre, non carnalia, sed potentia Dei ad destructionem munitionum, consilia destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum in obsequium Christi. Et iterum: Non enim misit me Christus baptizare, sed euangelizare, non in sapientia uerbi, ut non euacuetur crux Christi. Et rursum post aliqua: Et ego cum uenissem ad uos, fratres, ueni non per sublimitatem sermonis aut sapientie, annuntians uobis testimonium Christi. Et iterum: Sapientiam loquimur inter perfectos;  sapientiam non huius seculi, neque principum huius seculi, qui destruuntur: sed loquimur Dei sapientiam in mysterio, que abscondita est. Et post pauca: Que et loquimur, non in doctis humane sapientie uerbis, sed in doctrina spiritus.

XIII. Ecce quia laus diuine sapientie in sacris mysteriis et in doctrina spiritus inuenitur, non in adinuentionibus uerborum. uos sumpsistis testimonia beati Augustini multa de laude Scripture; sed non illo modo uos laudatis, quo laudauit Augustinus, aut Hieronymus, Ambrosius, atque Gregorius. Nam illi maiestatem diuine locutionis admirantes, sed rem ineffabilem fando non explicantes, oppressi gloria in laude eius succubuerunt, cum magis admirando sufficerent, quam loquendo. uos sic laudatis,  ut laude uestra magis minoretur, quam augeatur: quoniam in his que extrinsecus sunt, dicitis nobilitatem linguarum ministrasse Apostolis Spiritum sanctum, ut confuse et indifferenter cum apostolis omnes interpretes et quoscunque expositores laudetis et defendatis. Nam si, secundum uos, omnibus auctoribus diuinorum librorum exteriorem nobilitatem equaliter ministrauit Spiritus sanctus; quare unus Apostolus, id est Paulus, disertior inuenitur in Hebraica lingua quam in Greca, sicut predictus Hieronymus in prefatione Epistole que ad Hebreos  pretitulatur scribit, dicens: » Non est sane mirum si eloquentior uideatur in proprio, id est Hebreo, quam in peregrino, id est Greco sermone, quo cetere Epistole sunt scripte. « Ecce habes disertiorem Paulum in una epistola quam in ceteris. Sed tamen ipse cetere epistole, licet in sermone minus ab illa aliquid habere uideantur, tamen in arcanis sensibus, secretis mysteriis ac figuris locutionum, in quibus omnem sapientiam huius mundi incomparabiliter superant, minoris uirtutis non sunt.

XIu. Post multas et graues calumnias, quas nobis inflixistis, dicentes nos diuine locutionis reprehensores, defenditis bene uos dixisse, Anima quando ad corpus peruenit; et sumitis testimonia de Scripturis dicentes: Spiritus redeat ad eum qui dedit illum . Et: Reuertatur anima pueri intra eum   Que testimonia nullatenus congruunt rei cui defendende adhibentur. Quis enim ignorat animam semel a Deo creatam, substantiam esse deinceps, et eternam, atque in sua substantia immortalem? ac per hoc, post solutionem corporis, posse ad eum redire iustam, et deorsum descendere iniustam, et intra corpus reuerti ad hane uitam resuscitandam? Hec de animabus a corporibus iam solutis fieri nullus ignorat. Sed nos hoc reprehendimus quod uos de animabus corporibus infundendis dixistis: Anima quando ad corpus peruenit. Quasi noueritis de qua regione adueniat, aut forsitan nostis in qua regione iaceat illa incognita materies, unde animas dicitis creari in uacuo, super quem aquilo  extensus est, aut in interioribus austri, uel forsitan in ortu solis aut occasu, aut unde dicitis anima peruenire: utique inde peruenire possunt, ubi creantur, ut ad corpora transmittantur. Sed cum dicitis eas peruenire, non ipsis eas corporibus creatas creditis, sed longe alicubi. Et inquisiuimus a uobis utrum in celestibus an in aliqua parte mundi sit ipse locus, uel extra mundum. Sed de hoc sit ut uultis, tantum ut cuiuscunque testimonium cum Augustino altercantis tanquam eiusdem Augustini non nobis opponatis. Nos tamen illud precipue tenendum putamus, quod diuina Scriptura de hac re docet, dicens: Quomodo nescis que sit uia spiritus, et qua ratione compingantur ossa in uentre pregnantis; sic nescis opera Dei, qui fabricator est omnium. Ecclesiastici  quoque doctores in suis dogmatibus fidem tenendam docuerunt, animam non esse partem diuine substantie uel nature, nec esse eam prius quam corpori misceatur; sed tunc eam creari quando et corpus creatur, cui admisceri uidetur. Philosophorum sententie dicunt esse animam prius quam nascatur in corpore: quod uerum esse nullis approbatur indiciis: nam utrum ante fuissemus, nec ipsi nouimus, nec quis hominum dicat habemus. Non est ergo querendum quod querendum magis est irridendum.


Xu. Deinde interrogastis nos, utrum aliud sit Deus, aliud ueritas, ita ut Deus ipse ueritas non sit. Hanc uestram interrogationem in tantum miramur, ut putemus uos illam iocando et ridendo dictasse. Quis audiuit talem interrogationem? Nunquid si aliud aliquid ueritas fuerit, iam Deus ueritas non erit? Dicite uos, si ubicunque in sacris Scripturis ueritas nominatur, semper Deus intelligendus est? Certe nos dicimus frequenter in Scripturis nominari ueritatem, que contraria est mendacio; sicut etiam solet nominari caritas hominum, dilectio, que contraria est odio, et concordia, que opposita est discordie. Ergo ubi Paulus ait: ueritatem dico in Christo Iesu, non mentior, sic intelligitis, quasi diceret, Deum dico, aut Christum dico,  in Christo Iesu. Aut ubi ait: Deponentes mendacium, loquimini ueritatem unusquisque cum proximo suo, ipsum Deum intelligitis ueritatem. Et iterum, ubi scriptum est: Rex qui iudicat in ueritate pauperes, thronus eius in eternum firmabitur. Et iterum: Labium ueritatis firmum erit. Et rursum: Qui loquitur ueritatem in corde suo. In Ieremia quoque: Omnis amicus fraudulenter incedet, et ueritatem non loquetur. Et Osee: Non est enim ueritas, et non est iustitia, et non est misericordia Dei in terra. Et in Zacaria: ueritatem et iudicium pacis iudicate in portis uestris. Nunquid sic intelligi poterit, quasi diceret, Deum iudicate in portis uestris? Ecce habes in Scripturis frequenter dici ueritatem, non pro ipso Deo, sed pro illa uirtute que opposita est iniustitie  et falsitati. Attamen non sicut uos uultis, ut Deus ipse ueritas non sit, sed potius ut et Deus ueritas sit.

XuI. Deinde uero cum uestris syllogismis affirmare nitimini, Christianos non fuisse omnes sanctos patriarchas et prophetas, reges et sacerdotes, in ueteri Testamento, dicentes nobis: » Si eos Christianos dicendo, eos esse affirmare uultis, multum est absurdum ut Christiani essent priusquam Christus. « Ecce quibus uerbis negatis sanctos ueteris Testamenti Christianos fuisse. Sed multo peius negatis illo tempore non esse Christum. Credite, uenerabilis magister, quia si dixissetis: » Non dicebantur Christiani, « parua forsitan esset blasphemia. Cum autem dicitis, Non erant Christiani, iniuste  tantam multitudinem sanctorum blasphematis. Simili etiam modo si de Domino Iesu Christo diceretis, » Necdum ab omnibus fidelibus manifeste uocabatur Christus, « tolerabile esset. At cum dicitis, Non erat Christus, tam grandis blasphemie est, ut non multum distet ab illa Pauli Samosateni predicatione.

XuII. Deinde subiungitis, quasi exhortantes nos ac dicentes: » Sed quomodo nondum erat Christus? « Legitis librum supradicti beati Patris Augustini, capitulo 6, et ponitis ipsum capitulum, multo alium sensum continentem quam uos sentitis. In illo enim capitulo scriptum est: » Cum ergo Christi nomen ex eo illi sit quod scriptum est, Unxit te Deus, Deus tuus oleo exsultationis pre participibus tuis. Unde ad  id quod homo factus est, pertinet, id est, quod formam serui accipiens, habitu est inuentus ut homo, qui utique habitus cepit ex tempore: de ipso tamen eodemque Christo dictum est, cum in forma Dei esset. « Et post pauca: » Nondum ergo erat Christus quod esse cepit, cum semetipsum exinaniuit, non formam Dei amittens, sed formam serui accipiens. « Ecce uerba beati Augustini, de quibus uos uultis affirmare Deum uerbum Christi nomen prius non habuisse quam caro factum est, cum e contrario Augustinus in predicta sententia dicat: De ipso tamen eodemque Christo dictum est: Cum in forma Dei esset. Ecce habes Christum in forma Dei esse, deinde formam serui accepisse: quam utique antequam acciperet, nondum erat filius hominis, sed  Filius Dei, tamen Christus. Iterum Augustinus dicit: » Nondum ergo erat Christus quod cepit esse, cum semetipsum exinaniuit. « Ecce et hic Christus dicitur, qui nondum erat hoc quod esse cepit, cum semetipsum exinaniuit, id est homo. Nam quid aliud esse cepit, nisi homo, cum formam serui accepit? Certe Augustinus non ait: Non erat Christus qui esse cepit; sed, Non erat quod esse cepit.

XuIII. Nam si Christus ante Mariam non erat, quid est quod Apostolus ait: Christus iehsu heri et hodie, ipse et in secula ? Si Christus non erat, et sancti ueteris Testamenti non erant Christiani; quare iterum Apostolus dicit: Memores estote quod aliquando uos gentes in carne, qui dicimini preputium, ab ea que dicitur circumcisio in carne,  manu facta; quia eratis illo tempore sine Christo, alienati a conuersatione Isrel, et hospites testamentorum, promissionis spem non habentes, et sine Deo in mundo . Ecce Apostolus docet gentes sine Christo fuisse illo tempore, quando promissionis spem habebat Isrel. Et quid est dicere: Eratis sine Christo, alienati a conuersatione Isrel, nisi oblique demonstrare, non fuisse sine Christo Isrel tempore promissionis? Si Christus non erat, neque Christiani; cur idem Apostolus de Moyse dicit: Negauit se esse filium filie Pharaonis, magis eligens affligi cum populo Dei, quam temporalis peccati habere iocunditatem; maiores diuitias estimans thesauro Aegyptiorum, improperium Christi. Aspiciebat enim in remunerationem . Si  sub lege positi Christum et boni non coluerunt, et mali non tentauerunt, cur iterum dicit de colentibus eum: Bibebant de spiritali consequenti eos petra. Petra autem erat Christus. De tentantibus uero: Neque tentemus Christum, sicut quidam eorum tentauerunt, et a serpentibus perierunt. Nam ut noueritis sub lege non solum Christianos, sed etiam filios Christi fuisse, audite iterum Apostolum: Decebat enim, inquit, eum propter quem omnia, et per quem omnia, qui multos filios in gloriam adduxerat, auctorem salutis eorum per passiones consummari. Anna mater Samuelis orans in templo dicit: Dominus iudicabit fines terre, et dabit imperium regi suo, et sublimabit cornu Christi sui. Et hoc et in illo tempore  quo necdum erat rex in Isrel, et antequam ungeretur uel etiam nasceretur Saul, quem dignum elegistis ad negandos Christianos. De Dauid scriptum est: Dixit uir, cui constitutum est de Christo Dei Iacob, egregius psalmista Isrel. Ipse Dauid ait: Magnificans salutes regis eius, et faciens misericordiam Christo suo. Eman quoque ait: Tu uero repulisti et despexisti, distulisti Christum tuum. Habacuc dicit: Egressus es in salute populi tui, in salute cum Christo tuo. Ieremias deplorat dicens: Spiritus oris nostri Christus Dominus captus est in peccatis nostris.

XIX. Deinde subiungitis, dicentes: » Non ergo omnis chrismate unctus, Christianus dicendus est. Potius enim illi Christi quam Christiani dicebantur, ut illud in Psalmis: Nolite tangere Christos meos. «  In his uerbis uestris negatis unctos, id est, reges et pontifices, fuisse Christianos; et ponitis testimonium psalmi, quod non de pontificibus, aut regibus, sed tantum de patriarchis, Abraham scilicet, Isaac, et Iacob, Scriptura dicit: Ipsi enim transierunt de gente in gentem, et de regno ad populum alterum, id est de Chaldea in Mesopotomiam, deinde in terram Chanaan, et Aegyptum, ac rursum in Gerare. Pro ipsis correpti sunt reges, Ahimelech scilicet, Pharao Hemor, et Sichem, et alii. Super ipsis precepit Dominus, Nolite tangere christos meos, dicens non tam uerbis, quam certitudine defensionis. Ecce habetis christos dictos patriarchas, quos nulla omnino corporali unctione probare poteritis fuisse unctos. Unde ergo Christi, si non uncti? Quia dicitis, Ergo  illi erant ab unctione multi christi, cum nunquam legatis uel plures simul fuisse reges, nec duo simul pontifices illo tempore. Nam quod reges et pontifices ungebantur, non aliter, nisi uno decedente, unus succedens ungebatur in figura unius ueri Christi: et hi quidem dicebantur christi.

XX. Sed nos de patriarchis interrogamus, quomodo eos creditis sine uisibili chrismate, absque aqua baptismatis, sed unctos inuisibili tantum et spiritali chrismate? Similiter in ueteri Testamento, non solum omnes sanctos patriarchas, sed et multos etiam in gentilitate positos credimus inuisibili chrismate unetos; per quam unctionem membra Christi et unum corpus cum omnibus ad eternam uitam predestinatis  fierent. Unde et Apostolus, cum enumerasset omnia dona gratiarum que per Spiritum sanctum tam ueteris Testamenti fidelibus quam Noui distributa sunt, subiunxit: Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno spiritu omnes in unum corpus baptizati sumus, siue Iudei, siue gentiles, siue serui, siue liberi, et omnes in uno Spiritu [a 1Kb] potati sumus. Hoc Spiritu uncti sunt patriarche, hoc [b 2Kb] multi martyres, qui sine baptismate corporali ad uitam eternam transierunt. Qui omnes quomodo unum corpus baptizati sunt, patriarche scilicet et martyres, cum ceteris fidelibus ueteris et Noui Testamenti, et in uno spiritu, audi iterum eumdem Apostolum dicentem:  Nolo enim uos ignorare, fratres, quoniam patres nostri omnes sub nube fuerunt, et omnes per mare transierunt, et omnes in Moyse baptizati sunt, in nube et in mari, et omnes eamdem escam spiritalem manducauerunt, et omnes eumdem potum spiritalem biberunt. Quem potum? Illum quem in superiori sententia premisit, uno spiritu potati sumus: et quam escam spiritalem, nisi participationem corporis Christi? Denique Apostolus dicit: Omnes enim uos unum estis in Christo Iesu. Si autem uos Christi, ergo Abrahe semen estis. Et uos dicitis, quia Abraham non fuit Christianus, cum nos Christiani esse non possimus, nisi efficiamur semen Abrahe? Apostolus dicit: Abrahe dicte sunt promissiones, et semini eius, qui est Christus. Et uos dicitis Abraham  fuisse sine Christo. Apostolus ait: Igitur qui ex fide sunt, benedicentur cum fideli Abraham. Et iterum: Christus nos redemit de maledicto legis, factus pro nobis maledictum, ut in gentibus benedictio Abrahe fieret in Christo Iesu, ut pollicitationem Spiritus accipiamus per fidem. Et uos dicitis tam diuersa benedictione Abraham et nos benedictos, etiam diuerso spiritu unctos, ut ille Christus potuerit esse, non Christianus, nosque Christiani possimus esse, non Christus.

XXI. Apostolus dicit quia Deus Pater omnipotens omnia subiecit sub pedibus Filii sui Domini Iesu Christi, et ipsum dedit caput super omnem Ecclesiam, que est corpus ipsius, et plenitudo eius qui omnia  in omnibus adimpletur. Et iterum: Ipse est enim pax nostra, qui fecit utraque unum, et medium parietem macerie, soluens inimicitiam in carne sua, legem mandatorum decretis euacuans, ut duos condat in semetipsum in unum nouum hominem, faciens pacem, et reconcilians ambos in uno corpore Deo per crucem, interficiens inimicitiam in semetipso. Et ueniens euangelizauit pacem uobis qui longe fuistis, et pacem his qui prope; quoniam per ipsum habemus accessum ambo in uno spiritu ad Patrem. Ergo iam non estis hospites et aduene, sed estis ciues sanctorum, et domestici Dei, superedificati super fundamentum apostolorum et prophetarum, ipso summo angulari lapide Christo Iesu, in quo edificatio constructa crescit in templum sanctum in Domino, in quo et uos cedifcamini  in habitaculum Dei in Spiritu sancto. Et quare hanc Ecclesiam, hoc corpus, quod est plenitudo capitis, hoc unum, quod ex utraque fecit, hos conditos in semetipso, hos ambos reconciliatos in uno corpore Deo per crucem, hanc edificationem constructam, hoc templum sanctum in Domino, hoc habitaculum Dei in spiritu, uultis ita diuidere, ut aliud illi fuerint, aliud nos simus? Quid ergo profuit quod per caput habemus accessum ambo in uno spiritu ad Patrem, si nullam communionem habet radix oliue cum oleastro sibi inserto? Tribus Ruben, et tribus Gad, ac dimidia tribus Manasse, propterea construxerunt altare ultra Iordanem, quia iam timebant uos, ne diceretis illis, cum Iordanem transissent: Non pertinetis ad nos, [a 1Kb] non estis  Christiani, sine Christo estis; quia necdum erat Christus. Nihil omnino differt aliud inter illos et nos, nisi quia sacramenta salutis que per mediatorem operata sunt propter nos et propter illos, nos saluant preterita, illos futura, quia que nos credimus et tenemus preterita, illi crediderunt ac tenuerunt futura; et illi in sola conscientia et figuris futurorum, nos etiam in publica professione, uotis et annuntiatione preteritarum rerum cum significatione tractabilium sacramentorum; sicut et illi duo qui unum botrum in falango portabant, unum opus faciebant indifferenter, nisi quia eumdem botrum, unus post dorsum, alter ante faciem habebant; sicut et illi qui precedentes, et sequentes, Domino intranti Hierusalem clamant Osanna.


XXII. Si quis autem ad hec obiiciendum putauerit illud, quod in Isaia, uel in Apocalypsi, nomen nouum dicitur, quod procul dubio Christianum intelligitur; sciat sanctos doctores ita intellexisse, ut nouum dicatur, propterea quia nuper dispersum, non quia nuper inuentum; ac per hoc non nouella uel nuper exorta est Christianorum religio, sed ab ipsa mundi origine descendens, eodem Christo doctore et institutore. Nam inde ab initio speciem formamque suspiciens. Porro de unitate fidelium ueteris ac Noui Testamenti beatus Hieronymus dicit: » Quo modo enim omnes in protoplasto Adam necdum nati moriuntur; ita omnes, etiam hi qui ante aduentum Christi nati sunt, in secundo Adam uiuificantur: atque ita fit ut et nos legi seruierimus in patribus, et  illi gratia saluentur in filiis. « Iste intellectus Ecclesie catholice conuenit, que ueteris et Noui Testamenti unam asserit prouidentiam, nec distinguit in tempore quos conditione sociauit. Omnes edificati simus super fundamentum apostolorum et prophetarum, continente nos angulari lapide Iesu Christo Domino nostro, qui fecit utraque unum, et medium parietem dissipans, inimicitiam utriusque populi in sua carne destruxit, et autique legis difficultatem euangelicorum dogmatum integritate mutauit. uere in Christo unus panis sumus, et duo consensimus super terram; et quomodo nos super prophetas fundati sumus, ita et patriarche iam apostolorum fundamine constiterunt. De Domino quoque Iesu Christo predictus doctor ait: » Postquam ob nostram  salutem de uirginis utero dignatus est nasci, Dei et hominum homo Christus iehsu sequester est dictus. « Antequam uero hominum corpus assumeret, et esset apud Patrem et omnes sanctos quos Scriptura commemorat, sine additamento hominis, quem necdum assumpserat, mediator tantummodo nuncupatur. Ipse quippe pretioso sanguine suo et nos et illos, patriarchas scilicet et prophetas, de maledicto legis redemit. Omnes enim ex fide Christi iustificati sunt. Siquidem Abraham uidit diem Christi, et letatus est; et Moyses maiores diuitias estimauit thesauro Aegyptiorum, improperium Christi. Aspiciebat enim in remunerationem.





EPISTOLA AD PROCERES PALATII CONTRA PRAECEPTUM IMPIUM DE BAPTISMO IUDAICORUM MANCIPIORUM.

Dominis et sanctissimis, beatissimis, uiris illustribus [a 2Kb] , Hilduino sacri palatii antistiti [Al., archicapellano],  et [a 1Kb] Wale abbati, Agobardus seruulus.

Nouerit mansuetudo uestra prudentissima idcirco me ad utrumque presumpsisse que sequuntur scribere, quoniam absque ambiguo uos noui precipuos et pene solos in uia Dei esse adiutores [b 1Kb] Christianissimi imperatoris, et propterea in palatio esse [c 1Kb] unum semper, et [d 1Kb] alterum frequenter, ut in operibus pietatis que absque omni errore querenda, inuenienda, tenenda sunt, uos illi prudentissimis uestris suggestionibus sitis exhortatores et, ut dixi, adiutores. Scripsi sinceritati uestre singulos breues indiculos, significans uobis quamdam feminam ex Iudaismo ad Christianismum gratia Christi translatam, graues persecutiones sustinere propter fidem quam suscepit Christi, quas per ipsius femine breuiculum potestis  cognoscere: in qua re tam excellens eleemosyna uobis manet, ut de nulla alia possit esse maior. Nunc autem causam huius persecutionis, que et fomes impii erroris esse potest, me uobis significante cognoscere dignamini. Quoddam preceptum Iudei circumferunt, quod sibi datum ab imperatore gloriantur, in quo continetur [e 1Kb] ut mancipium Iudaicum absque uoluntate domini sui nemo baptizet. Quod a nobis omnino non creditur, ut a facie Christianissimi et piissimi imperatoris tam contraria ecclesiastice regule sit egressa sententia. Nouit enim optime Deo amabilis prudentia uestra, quomodo ab initio sanctis apostolis super hac re ab ipsa ueritate preceptum sit, quibus absque ulla discretione personarum, absque ulla exceptione conditionum, generaliter dictum  est: Euntes docete omnes gentes, baptizantes eos in nomine Patris et Filii et Spiritus sancti. Et iterum: Euntes in mundum uniuersum, predicate Euangelium omni creature. Qui crediderit, et baptizatus fuerit, saluus erit. Quod et illi et omnes deinceps ecclesiastici rectores omni fide et constantia obseruantes, non solum seruos quorumlibet hominum, uerum etiam coniuges et soboles imperatorum et consulum, et predicando ad fidem conuertere, et conuersos nullius exspectata licentia baptizare minime dubitarunt. Quod cum in aliorum gestis facile sit recognoscere,  precipue in apostolicis litteris omni luce clarius demonstratur. Legimus namque in fine Epistole ad Philippenses  ita: Salutant uos omnes sancti, maxime autem qui de Cesaris domo sunt. Quem impiissimum Neronem fuisse nemo quis dubitet; cuius domesticos et ministros aule regie nullus ambigit predicatione apostolica conuersos, nunquam baptismi gratia sanctificari potuisse, si eius super hac re uoluntas aut permissio exspectaretur; qui maximo persecutionis terrore, non solum incredulos, ne ad fidem uenirent, deterrebat, sed etiam credentes a fide deiicere insistebat. Unde et ipsos duces ac magistros fidei Christiane, quorum doctrina totum pene orbem contra sua scita uidebat Christi fidei subiugatum, nouissima furoris sui atrocitate trucidauit. In epistola  quoque ad Timotheum, postquam pro omnibus hominibus orari et obsecrationes fieri precepit Apostolus, ad extremum intulit: Hoc enim bonum est et acceptum coram Saluatore nostro Deo, qui omnes homines uult saluos fieri, et ad cognitionem ueritatis uenire. Unus enim Deus, unus et mediator Dei et hominum homo Christus iehsu, qui dedit semetipsum redemptionem pro omnibus. Et ad Titum, postquam senes, et anus, adolescentulas, iuuenes, seruos, congruis preceptis instruendos esse monstrauit, hoc modo conclusit: Apparuit enim gratia Dei Saluatoris nostri omnibus hominibus, erudiens nos, et cetera. Si ergo, ut istis exemplis manifestissime comprobatur, uoluntas Dei Saluatoris nostri est omnes homines saluos fieri, et ad agnitionem ueritatis uenire, et  per unum mediatorem Dei et hominum, qui dedit semetipsum redemptionem pro omnibus, reconciliari; si huius gratia reconciliationis et salutis omnibus indifferenter illuxit, quis tante bonitati Dei iniuriam facere presumat, ponendo legem miserationi eius, et ad arbitrium impiorum eam implorantibus impertiendam constituendo, quorum pertinacissima perfidia non solum neminem suorum ad fidem Christi permittit accedere, sed etiam credentes publice et occulte blasphemare et detestari non cessat? Denique et pie considerantibus perspicuum est quod unus  omnipotens Deus, omnium conditor et moderator iustissimus, qui primum hominem de terre limo formauit, et de costa eius adiutorium illi similem sibi fecit, quique ex eis omne genus humanum quasi ex uno fonte et una radice propagauit, omnes unius conditionis fecerit. Et licet peccatis exigentibus, iustissimo et occultissimo eius iudicio, alii diuersis honoribus sublimati, alii seruitutis iugo depressi sunt, ita tamen a seruis corporale ministerium dominis exhiberi ordinauerit, ut [a 1Kb] interiorem hominem ad imaginem suam conditum, nulli hominum, nulli angelorum, nulli omnino creature, sed sibi soli uoluerit esse subiectum. Unde et in lege sua, de hac mentis seruitute, que illi tantum debetur, mandauit: Dominum Deum tuum timebis, et illi soli seruies. Et  Apostolus eumdem interiorem hominem ab omni sexus diuersitate, ab omni conditoris et generis distantia liberum esse demonstrans, ita docet: Exspoliantes uos ueterem hominem cum actibus eius, et induentes nouum, eum qui renouatur in agnitionem, secundum imaginem eius qui creauit eum; ubi non est gentilis et Iudeus, circumcisio et preputium, Barbarus et Scytha, seruus et liber; sed omnia et in omnibus Christus.

Cum ergo hi qui ad baptismum ueniunt, per agnitionem Creatoris in interiore homine qui ab omni seruitutis conditione liber est, renouentur; que ratio esse potest ut id serui absque permissu dominorum suorum consequi prohibeantur, nec seruire eis Deo liceat, nisi licentiam ab hominibus impetrauerint?  Certe in epistola ad Timotheum idem Apostolus sic precepit: Quicunque sunt sub iugo serui, dominos suos omni honore dignos arbitrentur, ne nomen Domini et doctrina blasphemetur. Qui autem fideles habent dominos, non contemnant, quia fratres sunt; sed magis seruiant, quia fideles sunt, et cetera . In quibus uerbis euidenter de omnibus Christianis seruis, sed quorum alii fidelibus, alii infidelibus dominis seruiebant, loquitur. Et tamen infidelium dominorum seruis precepta constituit: qui tunc utique adhuc infidelitatis uinculo tenerentur obstricti, si in hac re eorum quibus seruiebant arbitrium  sequerentur. Lesus est Philemon a seruo Onesimo, quem Paulus apostolus in uinculis positus ad Christi fidem conuertit, sacri baptismatis fonte abluit; nec super his Philemon conqueritur, sed etiam credentem atque baptizatum quasi uiscera Apostoli suscipiat admonetur. Quas nos auctoritates sequi cupientes, et preceptum, quod quasi ex imperiali profertur auctoritate, transgredi metuentes, inter duo uersamur pericula. Si enim preceptum illud obseruamus, neglectis ecclesiasticis regulis, Deum offendimus; si has sequimur, imperatoris indignationem ueremur; maxime cum [b 1Kb] magister infidelium Iudeorum incessanter nobis comminetur se [c 1Kb] missos de palatio adducturum, qui pro istiusmodi rebus nos iudicent et distringant. Que res non solum nobis perturbationem  affert; uerum etiam eis qui ad fidem facile conuerti poterant, quantum ingerat impedimentum, uestre est prudentie estimare. Unde, Patres sanctissimi ac Deo amantissimi, hec nostra pericula quasi uestra piis animis perpendentes, intercedite apud Christianissimum et clementissimum imperatorem, ut huiusmodi impedimentum de sancta Ecclesia auferatur, et inter multa et maxima que piissime et iustissime in tradito et conseruato sibi a Christo disponit imperio, etiam huic rei propter amorem ipsius Christi misericordissima et solita bonitate succurrat; ne anime, ex quibus grex fidelium augeri poterat, et pro quarum salutem in diebus passionis Dominice ab uniuersali Ecclesia Deo [d 1Kb] publice supplicatur, obsistente infidelium et Deo aduersantium duritia,  etiam dicti precepti occasione diaboli laqueis remaneant implicate. Certe in sacris canonibus constitutum, ut si qui ex eis ad baptismum uenerint, si uoluerit episcopus, uel quilibet fidelium, redimendi eos habeat potestatem . Quod nos libentissime facere cupimus; hoc tantummodo postulantes ut eis ueniendi ad fidem facultas libera tribuatur. Nec hoc dicimus quod eis filios uel seruos eorum uiolenter auferendos esse sentiamus, sed ut uenientibus ad fidem ab infidelibus licentia non negetur.





EPISTOLA AD BARTHOLOMAEUM EPISCOPUM NARBONENSEM DE QUORUMDAM INLUSIONE SIGNORUM.


I. Reuerendissimo ac dilectissimo domino et fratri [a 2Kb] Bartholomeo episcopo, Agobardus, [b 1Kb] Hildigisus et [c 1Kb] Florus, in Domino Iesu Christo sempiternam salutem. Cognouimus sollicitam esse prudentiam uestram, quonam modo accipi debeat illud quod in quodam loco ceperunt fieri quedam percussiones, ita ut caderent quidam, modo epilepticorum, uel eorum quos uulgus demoniacos putat, uel nominat. Quod et [d 1Kb] quidam uenerandus frater significauit nobis; maxime [e 1Kb] in quadam ecclesia ubi cuiusdam sancti corpus ueneratur, nomine [f 1Kb] Firmini. Et nunc per uos comperimus adhuc etiam alio genere fieri, ut uideantur et sentiantur in corporibus hominum stigmata exustionis, quasi si sulphur arsisse in locis illis contigisset: nec tamen mori aliquem ex his  dictum est nobis, nec quemquam alia ante infirmitate languentem curari. Que uidentes utriusque sexus et diuerse etatis homines, offerunt in loco, aut, sicut dicitis, locis. Iam enim et in aliis fieri uidentur quedam donaria que unusquisque potest, aut in auro et argento, uel pecoribus, aut in quibuscunque speciebus, nullius exhortatione, nulla ratione admoniti, sed irrationabili terrore perterriti: quod nobis multum stulte fieri uidetur; cum nulla signa sanitatum, nulla spes propitiationis ibidem demonstrentur: propter quod facilius aduerti poterat qua esset cautela custodiendum. Et certe sicut uerissimum  est quod iste percussiones esse non possunt nisi Deo permittente, ita certissimum nulla alia uirtute ministrante, nisi angelo percutiente. Quisnam ita stultus est qui nesciat, et uisibiliter et inuisibiliter omnipotentem Deum flagellare homines ad eruditionem et conuersionem; non solum per homines, sed etiam per bestias, et per minutissima et uilissima queque animantia? nec tantum per ignitos serpentes, sed et per ranas et muscas, et sciniphas, et locustas: nec tantum per animantia, sed per et inanimata, sicut per grandinem, per flumina, per pluuias, per siccitates. Nouit utique prudentia uestra unde loquamur, auctore sancta Scriptura. Sed et si dixerimus leones, crabrones, brucum, erucam, eruginem, deuorationem, id est, maledictionem,   eadem auctore erit. Si autem et addiderimus ursos, lupos, sues et ceruos siluestres, licet facile de Scripturis monstrari non possit, exempla tamen non deerunt.

II. Quamuis exustiones iste, super quibus mouemini, non multum distent a uesicis turgentibus, uel, sicut alia editio dicit, feruuris Aegyptiis illatis, et illis percussionibus quas Philistheis irrogatas Samuelis uolumen nominatim demonstrat, et ex talibus prominentibus. In quibus omnibus que enumerata utique sunt, quis est qui ignorare permittatur, quomodo agere patientes aut audientes debeant, et  uidentes, cum unus sit omnium Dominus, qui flagellat et medetur, percutit et sanat, ducit ad inferos, et reducit? De quo beatus Iob confitebatur dicens: Miseremini mei, miseremini mei, saltem uos amici mei, quia manus Domini tetigit me, cum certe eadem Scriptura dicat: Percussit eum Satan ulcere pessimo. Sed licet percussor percusserit, percussorem tamen habens in potestate tetigisse dicitur, non solum in corpore, uerum etiam in amissione rerum; sicut idem iterum ait: Dominus dedit, Dominus abstulit, cum Dominus dixerit ipsi diabolo: Ecce que habet uniuersa, in manu tua sunt. Sed quia hanc percussor potestatem habere nunquam potest, nisi acceperit ab eo in cuius et ipse potestate est; propterea ipsi tribuenda est potestas qui dat et retinet,  permittit et cohibet. Talibus exemplis plene sunt Scripture, sicut et illud quod legitur de Saule, quod spiritus malus arripuerit eum. In quibus uerbis admirabiliter ostendit Scriptura diuina et potestatem Domino tribuendam esse, et malitiam diabolo: quam utique non accipit, sed a semetipso habet: quod autem non habet accipit, id est, potestatem.

III. Sed de his non necesse habemus scribere uobis, quoniam habetis multa sublimium doctorum sublimiter dicta. Tamen duo uidentur nobis genera uobis significanda, que nobis et uobis pariter querenda putamus. Et unum quidem illud est, quod utrum correptio, an infirmitas, uel potius uirtus dicenda sit, nescimus. Hoc tantum in eadem re nos scire putamus, quod nullius aduersarie potestatis  ministerio geratur; sicut est de beato Zacaria sacerdote incedente in omnibus mandatis et iustificationibus Domini sine querela; qui quoniam incredulus fuit promissionis ei facte a Gabriele archangelo, silentio mulctatus est. Quod et uir desideriorum beatus Daniel fatetur, dicens: Domine, in uisione tua dissolute sunt compages mee: unde se dicit postea languisse per dies plurimos. Et beatus Iacob luctans cum angelo, claudus effectus est.

Iu. Neque hoc dicimus quasi diabolus in sanctos nulla accepta potestate operetur correptiones, cum Apostolus aperte dicat datum sibi stimulum carnis, angelum Satane; sed quia he tales excipi possunt a ceteris percussionibus, etiam ab illa qua Maria  soror Moysi et Aaron et Osias rex percussi sunt lepra; illa propter peccatum detractionis, ille propter superbiam presumptionis. Si uero in his, utrum solo Dei nutu, an ministerio angelorum bonorum seu malorum, gesta sint, dubitatur; nescimus utrum ita dubitari possit de Nadab et Abiu, de quibus scriptum est quod egressus ignis a Domino interfecit eos. Cui rei simile uidetur de Oza, qui arcam Domini sustentare presumens, percussus a Domino legitur, et occisus.

u. Sed quia iudicia Domini semper iusta, frequenter occulta sunt, occultiora adhuc nobis uidentur in morte Bethsamitarum: ubi exceptis LXX uiris, qui forsitan aut sacrificare aut arcam Domini manibus  tractare conati sunt, quinquaginta millia plebis percussi dicuntur a Domino, qui nichil horum fecisse credendi sunt: qui tamen etsi ministerio angeli percutientis interfecti sunt, recte dicuntur a Domino percussi, secundum regulam superius ostensam.

uI. Forsitan similiter dubitet aliquis de duobus quinquagenariis cum quinquagenis suis ad Eliam missis, utrum ministerio angelico sint occisi. Propter quod Scriptura dicit ignem descendisse de celo, et deuorasse eos. Sed attendat pari modo de beati Iob ouibus dictum: Ignis Dei cecidit de celo, et tactas oues puerosque consumpsit: cum nemo dubitet hoc ministerio Satane factum.

uII. Alteram uero genus est, quo in quosdam homines  preualere uidetur diabolus, non tam ad percutiendum quam ad illudendum; de quibus multos audiuimus et cognouimus a demonibus, lapidibus et, fustibus cesos, et in nullo lesos; aliquos tamen et illusos et lesos: in quibus nulla alia causa uidetur qua id fiat, nisi aut inanitas fidei, aut delectatio uanitatis: cuius rei exempla facile de Scripturis proferre non possumus: sed tamen nullus pene hominum est qui talia non audierit, uel uiderit; cum plerique uano terrore aut uana admiratione attoniti, inanescunt sensu et uirtute animi. Nouit enim diabolus, ut ait beatus Leo , quem merore deiiciat, quem fallat gaudio, quem metu opprimat, quem admiratione seducat. Unde et Apostolus monet: Cui resistite fortes in fide. Qui  semper nocendi cupidus est, et cum id se ostendit quod est, et cum se transfigurat in angelum lucis, et ueluti quedam sanitatum signa demonstrat. Cui utique in utroque uere resistendum est, ut nec uanos terrores formidemus, nec uanis miraculis delectemur.

uIII. Hec de duobus quibusdam generibus interposuimus; unum, ubi nichil admixtionis habet ministerium diaboli, sicut de beato Zacaria et Daniele ac Iob diximus; alterum, ubi infirmitas fidei, et inanitas rationis, siue exiguitas sensus, in causa est. Libet autem hic adiungere illa magna et horribilia que Dominus fieri uoluit ad eruditionem fidelium: in quibus docemur etiam diabolum rebellem luminis Deo seruire, et ministrum esse diuine  operationis, cum per illum non solum malis, sed et bonis flagella et tribulationes admouentur. Quod enim percussiones impiis et infidelibus per malos angelos, irrogentur, Psalmista de plagis, quibus Aegyptus percussa est, loquens, aperte declarat, dicens: Misit in eos iram indignationis sue, indignationem, et iram, et tribulationem, immissiones per angelos malos . In libro quoque Ecclesiastici legitur : Sunt spiritus qui ad uindictam creati sunt, et in furore suo confirmauerunt tormenta sua. Unde et in libro Tobie  de Sara filia Raguelis legitur quod tradita fuerat septem uiris, et demonium nomine Asmodeus occiderat eos, mox ut ingressi fuissent ad eam. De rege  autem impio Achaz in libro Paralipomenon Scriptura testatur, dicens: Ipse per se rex Achaz immolauit diis Damasci uictimas percussoribus suis, et dixit: Dii regum Syrie auxiliantur eis; quos ego placabo hostiis, et aderunt mihi:cum e contrario ipsi fuerint ruina eius, et uniuerso Isreli. Qui sint autem dii gentium, ostendit Psalmista, cum dicit: Omnes dii gentium demonia.Apostolus quoque ad Corinthios in Epistola prima: Que immolant,inquit, gentes, demoniis immolant, et non Deo.

IX. Quod autem etiam impii et fideles malignis interdum tradantur spiritibus ad percutiendum, historia beati Iob luce clarius manifestat: ubi et expeditio Satane et Dei permissio aperte describitur, et ad extremum, post damna rerum, post funera filiorum,  cum os illius et carnem Dei manu tangi expostulasset, et Dominus permitteret, dicens: Ecce in manu tua est: uerumtamen animam illius serua, dictum de eo est: Egressus igitur Satan a facie Domini, percussit Iob ulcere pessimo a planta pedis usque ad uerticem eius. Infirmitates quoque et languores, quibus pii uel impii multo tempore affliguntur, per malos angelos inrogari Dominus ostendit in Euangelio: qui cum de muliere, quam spiritum infirmitatis habentem ipse sanauerat, Archisynagogo calumnianti responderet, adiecit post aliqua: Hanc autem filiam Abrahe, quam alligauit Satanas ecce octodecim annis, non oportuit solui a uinculo isto die sabbati?Hinc est quod beatus Petrus in Actibus apostolorum, cum de mirabilibus  Domini loqueretur, ait de eo: Qui pertransiuit benefaciendo et sanando omnes oppressos a diabolo, quoniam Deus erat cum illo. Paulus quoque apostolus Philetum et Hermogenem dicit se tradidisse Satane, ut discerent non blasphemare. De eo autem qui uxorem patris sui habebat, Corinthiis ita loquitur: Ego quidem absens corpore, presens autem spiritu, iam iudicaui ut presens eum qui sic operatus est, in nomine Domini nostri Iesu Christi, congregatis uobis et meo spiritu, cum uirtute Domini Iesu, tradere huiusmodi satane in interitum carnis, ut spiritus saluus sit in die Domini Iesu. Hinc de seipso quod iam commemorauimus ait: Et ne magnitudo reuelationum  extollat me, datus est mihi stimulus carnis mee, angelus Satane, qui me colaphizet.

X. Terrores etiam tribulationum per demones fieri in libro Sapientie legimus: ubi cum narraret Scriptura de percussionibus Aegypti, quas per malos angelos immissas Psalmista demonstrat, ait inter alia: Neque enim que continebat illos spelunca, sine timore custodiebat: quoniam sonitus descendens perturbabat illos, et persone tristes apparentes, pauorem illis prestabant. Unde et Propheta protectionem Dei uiro iusto promittit, dicens: Scuto circumdabit te ueritas eius. Non timebis a timore nocturno, a sagitta uolante per diem, a negotio perambulante in tenebris, ab incursu et demonio meridiano. Has itaque aduersarias potestates a Deo exspectare  et desiderare potestatem feriendi et nocendi et Dominus demonstrat in Euangelio, ubi ait discipulis suis. Hac nocte Satanas expetiuit uos, ut cribraret sicut triticum. Et Psalmista, cum dicit: In ipsa, id est, in nocte, pertransibunt omnes bestie silue, catuli leonum rugientes, ut rapiant et querant a Deo escam sibi; et multis aliis locis diuine Scripture.

XI. Et cum, sicut supra diximus, non semper nec in omnibus diabolus accipiat potestatem, semper tamen habet in omnibus et per omnia omnimodam nocendi uoluntatem, maxime in illos inhiat quibus, ut dictum est, preualere se posse uidet, eo quod sint exigue fidei et uacui pondere rationis. Et inde est quod pueros, ac puellas, et hebetes quosque deiicere uidetur, et maculis exustionis notare. Quod  utique fidelis quisque, et ratione preditus, cum uidet, aut audit, cor ad solius Dei timorem leuat, qui non permittit nos tentari supra id quod ferre possumus. Sicut faciendum est etiam, cum bestiarum dentibus aut undecunque uel ubicunque flagellamur, uel alios flagellari conspicimus.

XII. Quod uero illi de quibus nobis innotuistis, ad easdem ecclesias in quibus percutiuntur concurrunt, et quidquid possunt, donant; nos credimus omnino quod terroribus decepti hoc faciant, perdito consilio meliore. [a 1Kb] Melius enim facerent, si sua pauperibus et [b 1Kb] hospitibus erogarent, et ad presbyteros Ecclesie currerent, [c 1Kb] ungendi oleo, secundum preceptum  euangelicum et apostolicum, cum ieiuniis et orationibus; quibus sociari debet eleemosyna. Nam si essent signa sanitatum, que Deo largiente per merita sanctorum concessa uiderentur, concursus ad eadem loca consequens esset; et si aliquid oblationum ibi daretur more ecclesiastico, et secundum dispositionem Patrum, esset utique fructuosum ipso usu misericordie. Nunc autem quia cupiditati quorumdam et auaritie famulantur, non exinde honoratur Deus, [a 2Kb] nec pauperibus succurritur. Hanc enim rem si secundum uoluntatem Dei agerent, iuxta quod per omnes sanctas Scripturas eam Deus hominibus uoluit indicari; scirent utique quam sublimiter et admirabiliter huius rei semitam Dominus demonstrare dignatus sit per Micheam prophetam  dicentem: Nunquid offeram Deo holocautomata et uitulos anniculos? Nunquid placari potest Dominus in millibus arietum, aut in multis millibus hircorum pinguium? Nunquid dabo primogenitum meum pro scelere meo, fructum uentris mei pro peccato anime mee? Et cum in his omnibus negetur, subinfertur illico in quibus Dominus placari possit, cum dicit: Indicabo tibi, o homo, quid sit bonum, et quid Dominus querat a te. Utique facere iudicium, et diligere misericordiam, et sollicitum ambulare cum Deo tuo. Sicut enim reprehensibile est rem pauperum non pauperibus distribuere; sic infructuosum, si ea que deberent Ecclesie debitam reuerentiam exhibentibus, erogari, cupiditatis estu anhelantibus, uel auare seruanda uel abutenda prodige conferantur.





AD MATFREDUM PROCEREM PALATII, DEPLORATORIA DE INIUSTITIIS.


uirorum prestantissimo atque illustrissimo [a 2Kb] Matfredo Agobardus in Christo Domino uiuificatore ac saluatore nostro uitam et salutem eternam.

Obsecro precellentissimam claritatem uestram ut patienter et clementer audire dignetur que fidelis suggerit seruulus: quia, teste Deo qui serutatur corda et renes, non alia intentione dico, nisi propter profectum prosperitatis uestre presentis pariter et future. Omnipotens, sempiternus, et misericors Deus, apud quem nichil preteritum, nichil futurum est, sed omnia uolumina seculorum que apud mortales et temporales uoluuntur, intemporaliter apud eum presentia permanent, elegit uos ante mundi constitutionem futurum nostris periculosis temporibus [b 1Kb]  ministrum imperatoris et imperii, et pre ceteris honorificauit et ditauit, non solum exterius, uerum etiam interius, prudentia uidelicet, iustitia, fortitudine et temperantia, quibus secundum Scripturas nichil utilius est in uita hominis; constituitque uos in latere [c 1Kb] rerum summam regentis; quatenus et in dispositione equitatis illi essetis suffragator, et in remuneratione beatitudinis particeps. Nunc igitur quid potissimum expedit deuotissime intentioni uestre, nisi ut omni conamine omnique mentis adnisu, ita in dispositionem rerum sagacissime uigiletis, ut opprimatur iniquitas, destruatur fraus et dolus, dissipetur prauitas, conteratur crudelitas, erigatur iustitia, consoletur humilitas,  roboretur fides, serenetur Ecclesia? Nouerit namque prudentia uestra, in istis regionibus, quibus nos uicini sumus, in tantam securitatem uenisse impietatem, ut pene nullus inueniatur qui iustitiam diligat ab iniustitiaque recedat, nisi cuius diuina inspiratio mentem tangit et deducit uoluntatem; ita ut gratuitum putetur, ubicunque bonitatis uestigia conspiciuntur. [a 1Kb] Quieuit timor regum et legum in maltis; adeo ut plerique in presenti neminem timendum putent, reputantes apud semetipsos, et dicentes in cordibus suis: Si querela de me ad palatium uenerit, causa ad [b 1Kb] causidicos dirigetur. Illic inueniam [c 1Kb] parentes uel amicos plures, per quos indubitanter fiet ut regalem offensionem nullam incurram, quia donum absconditum exstinguet iras, et  is qui timendus est, aliis interpositis, non uidebit insipientias nostras.

Talibus, uir eximie, occasionibus totum pene illud miserabili euo nostro uiguit, quod suo tempore Christianos quidem euasisse gloriabatur, apud paganos uero uehementius efferuescere martyr beatus Cyprianus lugubri nimis ac merenti uoce deflebat [d 1Kb] : »Inter leges, inquiens, ipsas delinquitur, inter iura peccatur: innocentia nec illic ubi defenditur reseruatur. Quis inter hec uero subueniat? Patronus? Sed preuaricatur, et decipit. Iudex? Sed sententiam uendit: qui sedet crimina uindicaturus, admittit; et ut reus innocens pereat, fit nocens iudex. Nullus de legibus metus: de questore, de iudice pauor nullus: quod potest redimi, non timetur admitti. Consensere  peccatis iura, et [e 1Kb] cepit licitum esse quod publicum est. Quis illic rerum pudor, que esse possit integritas; ubi qui damnant improbos desunt, soli tibi qui damnentur occurrunt?« Quodque sine periculo dicere nequeo, multi talium putant uos esse murum inter se et imperatorem, per quem defendantur  a correctione. Quin potius, prestantissime uirorum, date operam ut sitis murus in augmento felicitatum, qui noxios expugnet, innocentes tueatur, Deo congruat, ab inimico discrepet, supernam remunerationem accumulet. Et licit satis ex uerbis precedentibus animi nostri clarescat intentio; ut tamen absque ulla dubitatione sciatis me non proprias querelas deplorare, cognoscat prudens benignitas uestra, hec a me dici non posse aduersum [f 1Kb] comitem nostrum Bertmundum: quippe qui bene satis habeat ordinatum de iustitiis comitatum suum; eo quod [g 1Kb] talem uirum pro se constituerit ad hec peragenda, qui non solum propter amorem et timorem [h 1Kb] senioris sui id strenue gerat, uerum etiam, quod sublimius et laudabilius est, propter amorem  Dei et amorem ipsius equitatis et iustitie, ita ut uideatur nobis in his partibus nusquam fieri tam diligenter et attente. Sed prorsus hec omnia dicimus propter fidem quam sub Deo, domino etiam imperatori debemus, et pro uestra beatitudine eterna, et presentis uite felicitate adipiscenda. Quoniam, ut ipsi non ambigitis, tanta familiaritas, quam apud dominum imperatorem obtinere uos Deus fecit, pro magno uobis talento spiritali ab ipso omnipotenti Domino computabitur; et desideramus ut tam strenue illud impendatis, ut merito audire mereamini a Domino in iudicio eius: Euge, serue bone et fidelis, quia super pauca fuisti fidelis, et cetera: auertatur autem a uobis illa dura et irreuocabilis improperatio, que in negligentes redundatura  est, Domino dicente: Serue male et piger, sciebas quia meto ubi non seminaui, et congrego ubi non sparsi, et cetera. Sed neque nominatim personas exprimere debeo, quibus emendatione multa opus est, ne accusator uidear, quod [i 1Kb] non est officii mei; sed cupio uos ita esse sollicitum, sicut studiosissimum  Dei ministrum, et consentaneum boni imperatoris adiutorem, qui ab utroque Domino dignus et  fidelis inuentus, merito utriusque recompensationem percipiat.





EPISTOLA AD CLERICOS ET MONACHOS LUGDUNENSES, DE MODO REGIMINIS ECCLESIASTICI.

I. Quia noui inter aliquos, quosdam rumores et suspiciones diuersas, hec subteradiecta scripsi, per que cognoscere dignemini que ego in actione ecclesiastici regiminis tenenda putem, cessetque paucorum murmuratio, cum omnibus mea fuerit intentio  patefacta. [a 1Kb] Unus est sponsus, qui habet sponsam; qui diligendus est propter se, non propter aliud aliquid, cum ipse sit pax, ueritas, iustitia, sanctificatio, et redemptio, et omne bonum, et sine illo nullum bonum; qui de celo uenit, et super omnes est; qui quos eripit de terra, leuat ad celum. Amici sponsi sunt, qui se uidentes et audientes edificant in amorem et cultum sponsi, filii uero sponsi, et qui edificant, et qui edificantur. Unus est agnus, qui habet sponsam, de qua dicitur Ioanni apostolo: ueni, ostendam tibi sponsam, uxorem agni: et ostensa est illi ciuitas sancta Hierusalem descendens de celo a Deo, habens claritatem Dei.

II. De hac sponsa et ciuitate cantatur in celo Alleluia, quoniam regnauit Dominus Deus noster omnipotens.  Gaudeamus et exsultemus, et demus gloriam ei, quia uenerunt nuptie agni, et uxor eius preparauit se; et datum est illi, ut cooperiat se byssino. De hac uxore et ciuitate dicit Ioannes euangelista quod ipsa sit et tabernaculum Dei. Ait enim: Et ciuitatem sanctam Hierusalem uidi nouam descendentem de celo, a Deo paratam, sicut sponsam ornatam uiro suo. Et audiui uocem magnam de throno dicentem: Ecce tabernaculum Dei cum hominibus, et habitabit cum eis. Et ipsi populus eius erunt, et ipse Deus erit cum eis eorum Deus, et absterget Deus omnem lacrymam ab oculis eorum; et mors ultra non erit, neque luctus, neque clamor, neque dolor erit ultra. De hac ciuitate et uxore uirgine generat agnus Dei, agnus Deus, agnus omnipotens, agnus omnipotentis, agnos  et oues quos [b 1Kb] commendat beato Petro apostolo dicens: Pasce agnos meos. Et iterum: Pasce oues meas. Hic sponsus et agnus omnipotens dicit sponse et uxori sue: Capilli tui sicut greges caprarum, que ascenderunt de monte Galaad. Dentes tui sicut grex ouium, que ascenderunt de lauacro, omnes gemellis fetibus, et sterilis non est in eis. Et iterum: Duo ubera tua sicut duo hinnuli capree gemelli, qui pascuntur in liliis. Hec uxor et filia est uiri sui agni et principis, cui ipse dicit: Quam pulchri sunt gressus tui in calciamentis, filia principis!

III. Ipse princeps pater sponse sue, et frater eius est. Dicit enim ipsi uxori et sorori sue: uulnerasti cor meum, soror mea sponsa, uulnerasti cor meum in uno oculorum tuorum, et in uno crine colli tui. Quam pulchre sunt mamme tue, soror mea sponsa! Nec mirum  si uxor soror est; quia et mamme atque ubera eius turris, et ipsa murus. Sic enim de illa pater et sponsus loquitur: Quid faciemus sorori nostre in die quando alloquenda est. Si murus est, edificemus super eum propugnacula argentea; si ostium est, compingamus illud tabulis cedrinis. Et illa respondit: Ego murus, et ubera mea turris, ex quo facta sum coram eo quasi pacem reperiens. Quid mirum si murus et ciuitas, cum et uinea habens uirum? uinea enim, inquit, fuit Pacifico in ea, que habet populos. Tradidit eam custodibus: uir affert pro fructu eius mille argenteos. De qua ipse uir et pater statim subiungit, uinea mea coram me est. Ipsa uinea uirginis quoque est et coniux, de qua in carmine nuptiali canitur ipsi regi et sponso: Stetit coniux in  dextera tua, in diademate aureo. Et ipse sponsus et pater ait eidem coniugi: Audi filia et uide. Et ipse cantor huius carminis eidem dicit: Et, o filia fortissimi, in muneribus faciem tuam deprecabuntur diuites populi. Hec iuxta Hebraicum. Antiquior autem translatio, ut eamdem coniugem reginam et filiam regis ostenderet, sic ait ipsi regi: Astitit regina a dextris tuis. Et post pauca: Omnis gloria eius filie regis ab intus. Hec regina non solum uinea est, sed et hortus, et fons. Hortus conclusus soror mea sponsa, hortus conclusus, fons signatus. Dicitur et mulier, sicut scriptum est: Mulierem fortem quis inueniet? Et post aliqua: Nobilis in portis uir eius, quando sederit cum senatoribus terre. In eius persona quibusdam fidelibus et Paulus scribit: Despondi enim uos  uni uiro uirginem castam exhibere Christo. Cui ipse Christus Dominus loquitur: Tota pulchra es, amica mea, et macula non est in te. Et illa de illo: ueniat dilectus meus in hortum suum, et comedat fructum pomorum suorum.

Iu. Ista sponsa regina, et uxor et ancilla est. Sed hoc non mirum. Mirum tamen et omni misericordia plenum, quod uir eius et dominus, etiam domina est illi, sicut Psalmista decantat: Sicut oculi ancille ad manum domine sue, ita oculi nostri ad Dominum Deum nostrum. Que etiam mulier dicitur habens dragmas decem, que, perdita una, accendit  lucernam, euerrit domum, quesiuit, et inuenit. Dicitur et mater, sicut ipse per Isaiam loquitur, dicens: Quomodo si cui mater blanditur, ita ego consolabor uos. uere enim et mater et domina est, uirtus et sapientia, fortitudo et gloria, resurrectio et uita, uia et ueritas, illuminatio et salus, et cetera huiusmodi.

u. Illud quoque non minus mirum quod ancilla et amica etiam mater Domini sui esse potest, illo modo quo Dominus ait: Quicunque enim fecerit uoluntatem Patris mei, qui in celis est, ipse meus frater et soror et mater est. Quod et Apostolus de se ipso ait: Filioli mei, quos iterum parturio donec formetur Christus in uobis.

uI. Hec multiplicia nomina sponsi et sponse,  Christi et Ecclesie, non de aliquibus gestis historicis , nec de eo locutionis genere, quo in rebus sensibilibus significatiua prenuntiatione ponuntur  et multa huiusmodi, assumpta sunt; sed de illis locis ubi in illam ordinatam narrationem gestorum Scritura exsequitur, sed tantum diuersis huiusmodi nominibus Christum et Ecclesiam indicat, et in quibus nullus ita insipiens est ut aliud querendum existimet, nisi Christum et Ecclesiam.

uII. Miranda uero Conditoris benignitas ostenditur; cum tanta unitate [a 1Kb] corpus capiti adhereat,  et caput corpori presideat, sicut Propheta decantat: Induit me uestimentis salutis, et indumento iustitie circumdedit me quasi sponsum decoratum corona, et quasi sponsam ornatam monilibus suis. Et post aliqua: Habitabit enim iuuenis cum uirgine,  et habitabunt in te filii tui. Et gaudebit sponsus super sponsam, et gaudebit super te Deus tuus. Et Apostolus aperte ostendit, dicens: Sicut enim corpus unum est, et membra habet multa, omnia autem membra corporis cum sint multa, unum corpus sunt, ita et Christus. Etenim in uno spiritu omnes nos in unum corpus baptizati sumus, siue Iudei, siue gentiles, siue serui, siue liberi, et omnes in uno spiritu potati sumus. Quia uidelicet hanc unitatem spiritus Christi facit.

uIII. Hec sunt que ineffabiliter iucundissimam prestant auocationem pie et fideli anime, et talem auocationem, qualis in presenti uita ex creaturarum contemplatione nulla esse potest, et, ut ita dicam confidenter, in omnibus operibus Dei uisibilibus  et inuisibilibus nulla similis inueniri potest. De hac auocatione Dominus precipit per Prophetam: Loquimini ad cor Isrel, et auocate eam. De hac etiam uir cum quo est Deus in uisione qua erudiuit eum mater sua, mystico sermone, sic precipit: Date siceram merentibus, et uinum his qui amaro sunt animo. Bibant, et obliuiscantur egestatis sue, et doloris sui non recordentur amplius. De hac et Psalmista, cum beatum diceret eum qui non respexit in uanitatem et insanias falsas, uel sicut in Hebraico legitur, ad superbias pompasque mendacii, in quibus sunt auocationes carnalium mentium, subiunxit: Multa fecisti, tu Domine Deus meus, mirabilia tua, et cogitationibus tuis non est qui similis sit tui.

IX. Ergo quicunque predicationis officium et [b 2Kb] locum regiminis suscepit, et negligit in his summis rebus, quod est summum misericordie Dei, auocare amicos fidelium, et querit consolationem et auocationem [c 1Kb] in diuitiis, in [d 2Kb] ornamentis metallicis,  [a 2Kb] in uenationibus, ancupationibus ac piscationibus, et, quod peius est, in [b 2Kb] comessationibus, et ebrietatibus, et sonis musicis, sicut Dominus per prophetam detestatur, dicens: ue qui consurgitis mane ad ebrietatem sectandam, et potandum usque ad uesperam, ut uino estuetis. Cithara, et lyra, et tympanum, et tibia, et uinum in conuiuiis uestris; et opus Domini non respicitis, nec opera manuum eius consideratis. Iste talis non est adiutor Dei, sicut Paulas ait: Dei enim sumus adiutores. Dei agricultura estis, Dei edificatio estis. Sed est destructor operis Dei, ac per hoc adiutor Antichristi;  et licet in oculis humanis sacerdos esse uideatur, [c 3Kb] in oculis tamen Dei non est: quia ueniente Domino ad iudicium, diuidetur, et pars eius cum infidelibus ponetur, et de qualibus scriptum est: uidi impios sepultos: qui etiam cum adhuc uiuerent, in loco sancto erant, et laudabantur in ciuitate, quasi iustorum operum. Nullus ergo ex his dux populi Dei esse debet, ne querentes regna celestia in foueam demergat, ubi ipse iudicio Dei demersus est, sicut Dominus ad beatum Iob demonstrat, dicens: Si habes brachium sicut Deus? Et quibusdam interpositis: Absconde eos, inquit, id est, superbos  et impios, in puluerem simul, et facies eorum demerge in foueam.

X. Sunt alii qui, sicut et isti, non apparent hominibus impii, sed per simulatam iustitiam fiunt in oculis hominum sepulcra dealbata; in oculis autem Dei, id est intus, pleni sunt ossibus mortuorum et omni spurcitia. Ait beatus Paulus apostolus: Non enim sumus sicut plurimi, adulterantes uerbum Dei, sed ex sinceritate, sicut ex Deo, coram Deo, in Christo loquimur. Et iterum: Habentes hanc ministrationem, iuxta quod misericordiam consecuti sumus, non deficimus, sed abdicamus occulta dedecoris, non ambulantes in astutia, neque adulterantes uerbum Dei, sed in manifestatione ueritatis. Sicut enim adulter non querit fructum prolis, sed tantum  ut sue uoluntati faciat et libidinem impleat; ita omnis qui administrationem uerbi suscepit, si ex sinceritate salutem audientium et edificationem Ecclesie non querit, sed causa alterius rei, que minor est quam salus auditorum, uerbum Dei loquitur, ut sue nimirum proprie uoluntati obtemperet, adulter est.

XI. Ergo non soli heretici adulterant uerbum Dei, miscendo fallacias suas. Sed et omnes qui per sacrum ministerium ad honores et diuitias temporales peruenire festinant, etiam et illi qui ad honores et diuitias sublimari non possunt, et uictum aut tegumentum quotidianum ex sacro ministerio adipisci cupiunt , adulteri sunt. Omnis ergo qui preponitur ceteris, siue clericus, siue monachus, si ita uidetur beneuolus et mansuetus atque affabilis, ut subditorum corda in sui amorem et [b 1Kb] propriam laudem conuertat, adulter est, et regimen animarum suscipere nunquam debet. Qui autem ita prudens, mansuetus, et suauis est, ut se uidentes et audientes ad amorem et laudem sponsi conuertat et accendat amicus est sponsi. castitatem  querit sponse, meritoque suscipit regimen animarum. Omnis clericus, aut monachus, cui datus est quantuluscunque sermo sapientie, aut sermo scientie, et dum loquitur, cupit audientes in proprium amorem et propriam laudem conuertere et inflammare, iste se ipsum predicat, non sponsum; et idcirco pellendus est de interiori thalamo, quia adulter est; foris in atrio presidet, non sponse iussu, sed patientie permissu: quia siue occasione, siue ueritate sponsus annuntietur, gaudendum est. Fidelis enim anima a quocunque audiat laudes sponsi, in amorem sponsi accenditur, non in negligenter laudantis. Nam et diligentem laudatorem amat ut proximum, non ut sponsum, amat in sponso, non pro sponso. Ambulans in uia immaculata,  hic Domino ministrat, non sibi; et potest proponi ceteris: non ambulans, sed iacens in ignauia, et qui sic ministrat, sibi ministrat, non Domino, non debet preponi ceteris. Qui custodes obseruationum ad libitum suum, et non ad utilitatem domesticorum, sibimet dispensat, non Domino, non est fidelis dispensator et prudens, quem constituat Dominus super familiam suam. Labor stultorum affliget eos qui nesciunt in urbem sponsi pergere; et ideo non debent fieri duces aliorum. Labor sapientum sanat eos. Deducuntur enim ab sponso in uiam rectam, ut eant in ciuitatem habitationis; talesque fieri debent duces eorum qui non habent hic manentem ciuitatem, sed futuram inquirunt in grege qui ascendit de lauacro. Et fecunde  sunt amande, et steriles tolerande; et sani custodiendi, et infirmi sanandi: quia sponsus de celo uenit quod perierat requirere, et quod abiectum erat reducere, et quod confractum alligare, et quod infirmum consolidare, et pingue et forte custodire.

XII. Hec in subiectis ouibus ita obseruanda sunt. In prelatis autem et pastoribus alia conditio est. Quoniam sicut beatus est fidelis seruus et prudens, quem constituit Dominus super familiam suam, ut det illis cibum in tempore, qui imitatur [c 4Kb] pastorem  pastorum in administratione pascue; ita e contrario de pastoribus qui pascunt semetipsos, quod infirmum est non consolidant, et quod egrotum non sanant, et quod fractum non alligant, et quod abiectum non reducunt, quod perierat non requirunt: de quorum ore liberet pastor pastorum oues suas, et eas pascat in pascuis uberrimis, etiam eas que in presenti uita semper pro se tolerant prauum pastorem. Et quidem pia ouis semper querit bonum pastorem. Sed si deest in hac mortalitate, non deest ille qui animam suam posuit pro ouibus suis. Propter quod, ubi emendari non potest, ab ouibus tolerandus est ut mercenarius sedens in cathedra Moysi. Quoniam iussit pius sponsus, uerus pastor, ut que dicunt tales, faciant oues; que autem faciunt,  non faciant.

XIII. Hec in postremo propterea dixi, ne quis me putet perditam existimare fidelem ouem, que prudenter tolerat prauum pastorem; illud summopere commonens, ut omnis pastor non sibi, sed Domino nutriat et erudiat atque corripiat in disciplina et timore Domini subditos: sicut et beato Petro summus pastor precibit dicens: Pasce agnos meos,  inquit, non tuos; et idcirco mihi, non tibi. Hoc est certum indicium quod me ueraciter diligas, si agnos meos sollicite pascas, propter quod recepturus es iustitie coronam. Sic et quidam antiquus pastor curam sollicitudinis mysticis uerbis significauit, dicens: Non est adhuc tempus ut in caulis includantur oues. Date antea potum ouibus, et sic eas ad pastum reducit. Quod ubi non fit, et uenit illud quod propheta deplorat dicens: Propterea captiuus ductus est populus meus, quia non habuit scientiam; et nobiles eius interierunt fame, et multitudo eius siti exaruit. Et alius: Paruuli petierunt panem, et non erat qui frangeret eis.

XIu. Hec uerba non imperita, imperite tamen ab imperito ordinata, omnibus necessaria sunt, [a 2Kb] ab  illo qui sedet in solio, usque ad eum [b 1Kb] qui laborat ad molam. Ego non tam illis scribo, quibus nichil debeo nisi caritatem, sed eis qui nobis commissi sunt; ita tamen ut in nomine pastorum et rectorum intelligantur abbates, et prepositi, atque presbyteri: quos et obnixe deprecor ut toto corde intendant in exhortationem et obsecrationem beati Petri apostoli, qua dicit: Seniores ergo, qui in  uobis sunt, obsecro consenior et testis Christi passionum, qui et eius que in futuro reuelanda est glorie communicator, pascite qui est in uobis gregem Dei, prouidentes non coacte, sed spontanee secundum Deum; neque turpis lucri gratia, sed uoluntarie;  neque dominantes in cleris, sed forma facti gregis ex animo; et cum apparuerit princeps pastorum, percipietis immarcescibilis glorie coronam. Amen.





LIBER CONTRA EORUM SUPERSTITIONEM QUI PICTURIS ET IMAGINIBUS SANCTORUM ADORATIONIS OBSEQUIUM DEFERENDUM PUTANT [a 3Kb] . *


Primum preceptum decalogi est dicente Deo: Ego Dominus Deus tuus, qui eduxi te de terra Aegypti, de domo seruitutis. Non habebis deos alienos in conspectu meo. Non facies tibi sculptile, nec similitudinem omnium que in celo sunt desuper, et que uersantur in aquis sub terra. Non adorabis ea, et non coles. Ad que uerba beatus Augustinus breuissime subiungit, dicens : »In primo precepto prohibetur aliqua in figmentis hominum Dei similitudo; non quia non habet imaginem Deus, sed quia nulla eius imago coli debet, nisi illa que et hoc est quod ipse, nec ipsa pro illo, sed cum illo.« Hec dicens beatus Augustinus docet nos breuiter qualiter et cetera huiusmodi precepta intelligere debeamus. Nam cum distincte dicatur non faciendam  similitudinem omnium que in celo sunt, aut que in terra, non de solis similitudinibus alienorum deorum intelligitur dictum, sed et de celestibus creaturis, aut que in honore creatoris humanus sensus potuit excogitare. Propter quod et aperte Moyses loquitur ad populum, dicens: Locutus est Dominus ad uos de medio ignis. uocem uerborum eius audistis, et formam penitus non uidistis. Et post pauca: Custodite igitur sollicite animas uestras. Non uidistis aliquam similitudinem in die qua locutus est Dominus uobis in Horeb de medio ignis; ne forte decepti faciatis uobis sculptam similitudinem, aut imaginem masculi uel femine,  similitudinem omnium iumentorum que sunt super terram, uel auium sub cele uolantium, atque reptilium que mouentur in terra, siue piscium qui sub terra morantur in aquis; ne forte oculis eleuatis ad celum, uideas solem et omnia astra celi, et errore deceptus adores ea et colas. In quibus uerbis summopere notandum est, quia si opera manuum Dei non sunt adoranda et colenda, nec in honore Dei quanto magis opera manuum hominum non sunt adoranda et colenda, nec in honore eorum quorum similitudines esse dicuntur.

II. Ex libro sancti Augustini de Ciuitate Dei X  quibus modis cultus dicatur: uidendum ac disserendum est, quantum Deus donat, immortales ac beati in celestibus sedibus, dominationibus, principatibus,  potestatibus constituti, quos isti deos, et ex quibus quosdam uel bonos demones, uel nobiscum angelos nominant, quomodo credendi sint uelle a nobis religionem pietatemque seruari; hoc est, ut apertius dicam, utrum etiam sibi, an tantum Deo suo, qui etiam noster est, placeat eis ut sacra faciamus et sacrificemus, uel aliqua nostra, seu nos ipsos religionis ritibus consecremus. Hic est enim diuinitati, uel, si expressius dicendum est, deitati debitus cultus; propter quem uno uerbo significandum, quoniam mihi satis idoneum non occurrit Latinum, Greco ubi necesse est insinuo quid uelim dicere. Latriam  quippe nostri, ubicunque sacrarum Scripturarum positum est, interpretati sunt seruitutem. Sed ea seruitus, que debetur hominibus, secundum quam precipit Apostolus seruos dominis suis subditos esse debere, alio nomine Grece nuncupari solet. Latria uero secundum consuetudinem qua locuti sunt qui nobis diuina eloquia condiderunt, aut semper aut tam frequenter ut pene semper, ea dicitur seruitus, que pertinet ad colendum Deum. Proinde si tantummodo cultus ipse dicatur, non soli Deo deberi uidetur. Dicimur enim etiam colere homines, quos honorifica uel recordatione uel presentia frequentamus. Nec solum ea quibus nos religiosa humilitate subiicimus, sed quedam etiam que subiecta sunt nobis perhibentur coli. Nam ex hoc uerbo et agricole  et coloni et incole uocantur. Et ipsos deos non ob aliud appellant celicolas, nisi quod celum colant; non utique uenerando, sed inhabitando, tanquam celi quosdam colonos; non sicut appellantur coloni, qui conditionem debent genitali solo propter agriculturam sub dominio possessorum, sed, sicut ait quidam Latini eloquii magnus auctor :

Urbs antiqua fuit, Tyrii tenuere coloni.
Ab incolendo colonos uocauit, non ab agricultura. Hinc et ciuitates a maioribus ciuitatibus uelut populorum examinibus condite, colonie nuncupantur. At per hoc cultum quidem non deberi nisi Deo, propria quadam notione uerbi huius omnino uerissimum est. Sed quia et aliarum rerum dicitur cultus, ideo  Latine uno uerbo significari cultus Deo debitus non potest. Nam et ipsa religio, quamuis distinctius non quemlibet, sed Dei cultum significare uideatur , tamen quia Latina loquendi consuetudine non solum imperitorum, uerum etiam doctissimorum et cognationibus humanis, atque affinitatibus, et quibusque necessitudinibus dicitur exhibenda religio, non eo uocabulo uitatur ambiguum, cum de cultu deitatis uertitur questio, ut fidenter dicere ualeamus religionem non esse nisi cultum Dei: »quoniam uidetur hoc uerbum a significanda obseruantia propinquitatis humane insolenter auferri. Pietas quoque proprie Dei cultus intelligi solet, quam Greci uocant. Hec tamen et erga  parentes officiose haberi dicitur. More autem uulgi hoc nomen etiam in operibus misericordie frequentatur. Quod ideo arbitror euenisse, quia hec fieri precipue mandat Deus, eaque sibi uel pro sacrificiis uel pre sacrificiis placere testatur. Ex qua loquendi consuetudine factum est, ut et Deus ipse dicatur pius: quem sane Greci nullo suo sermonis usu uocant, quamuis pro misericordia illorum etiam uulgus usurpet. Unde in quibusdam Scripturarum locis, ut distinctio certior appareret, non , quod ex bono cultu, sed , quod ex Dei cultu compositum resonat, dicere maluerunt. Utrumlibet autem horum nos uno uerbo enuntiare non possumus. Que itaque Grece nuncupatur,  et Latine interpretatur seruitus, sed ea qua colimus Deum: uel que Grece, Latine autem religio dicitur, sed ea que nobis est erga Deum; uel quam illi , nos uero non uno uerbo exprimere, sed Dei cultum possumus appellare: hanc ei tantum Deo deberi dicimus qui uerus est Deus, facitque suos cultores deos. Quicunque igitur sunt in celestibus habitationibus immortales et beati, si nos non amant, nec beatos esse nos uolunt, colendi utique non sunt; si autem amant et beatos esse uolunt, profecto inde uolunt, unde et ipsi sunt.«

In eodem libro post pauca : »Huic nos seruitutem, que latria Grece dicitur, siue in quibusque sacramentis, siue in nobis ipsis debemus. Huius  enim templum simul omnes, et singuli templa sumus: quia et omnium concordiam, et singulos inhabitare dignatur; non in omnibus, quam in singulis maior: quoniam nec mole distenditur, nec partitione minuitur. Cum ad illum sursum est, eius est altare cor nostrum; eius unigenito eum sacerdote placamus; ei cruentas uictimas cedimus, quando usque ad sanguinem pro eius ueritate certamus; eum suauissimo adolemus incensu, cum in eius conspectu pio sanctoque amore flagramus. Ei dona eius in nobis, nosque ipsos uouemus et reddimus; ei beneficiorum eius solemnitatibus festis et diebus statutis dicamus sacram usque memoriam, ne uolumine temporum ingrata subrepat obliuio; ei sacrificamus hostiam humilitatis et laudis in ara cordis igne feruide caritatis. Ad  hunc uidendum, sicut uideri poterit, eique coherendum, ab omni peccatorum et cupiditatum malarum labe mundamur, et eius nomine consecramur. Ipse enim fons nostre beatitudinis, ipse omnis appetitionis est finis. Hunc eligentes uel potius religentes, amiseramus enim negligentes; hunc ergo religentes, unde et religio dicta perhibetur, ad eum dilectione tendimus, ut perueniendo quiescamus; ideo beati, quia illo fine perfecti.«

III. Quod inter Deum et homines nullus sit alius mediator querendus, nisi ille qui Deus et homo est, ex lib. IX sancti Augustini in opere superius memorato : »Multitudo que beata est, unius Dei participatione fit beata. Cuius participationis priuatione misera multitudo malorum angelorum,  que se opponit potius ad impedimentum quam interponit ad beatitudinis adiutorium, etiam ipsa multitudine obstrepit quodammodo, ne possit ad illud unum beatificum perueniri, ad quod ut perduceremur, non multis, sed uno mediatore opus erat, et hoc eo ipso cuius participatione simus beati, hoc est, uerbo Dei, non facto, sed per quod facta sunt omnia. Nec tamen ob hoc mediator est, quia uerbum; , sed mediator per quod homo, eo ipso utique ostendens ad illud non solum beatum, uerum etiam beatificum bonum non oportere queri alios mediatores per quos arbitremur nobis peruentionis gradus esse moliendos  quia beatus et pacificus Deus, factus particeps humanitatis nostre, compendium prebuit participande diuinitatis sue. Neque enim nos a mortalitate et miseria liberans, ad angelos immortales beatosque ita perducit ut eorum participatione etiam nos immortales et beati simus, sed ad illam Trinitatem, cuius et angeli participatione beati sunt. Ideo quando in forma serui, ut mediator esset, infra angelos esse uoluit, in forma Dei super angelos mansit: idem in inferioribus uia uite, qui in superioribus uita.«

Iu. Ex libro X eiusdem operis, ubi euidentissime exemplo Domini Iesu Christi docet beatus Augustinus nulli creature sacrificandum, ita docens : »Qui autem putant hec uisibilia sacrificia  diis aliis congruere, summo uero Deo tanquam inuisibili inuisibilia et maiora maiori, meliorique meliora, qualia sunt pure mentis et bone uoluntatis officia, profecto nesciunt hec ita signa esse illorum, sicut uerba sonantia signa sunt rerum. Quocirca sicut orantes atque laudantes ad eum dirigimus significantes uoces, cui res ipsas in corde quas significamus offerimus; ita sacrificantes non alteri uisibile sacrificium offerendum esse nouerimus quam illi, cuius in cordibus nostris inuisibile sacrificium nos ipsi esse debemus. Tunc nobis fauent, nobisque congaudent, atque ad hoc ipsum nos pro suis uiribus adiuuant angeli quique uirtutesque superiores, et ipsa bonitate ac pietate potentiores. Si autem illis hec exhibere uoluerimus, non libenter accipiunt; et cum ad homines  ita mittuntur ut eorum presentia sentiatur, apertissime uetant. Sunt de his exempla in litteris sanctis. Putauerunt quidam deferendum angelis honorem, uel adorando, uel sacrificando, qui debetur Deo; et eorum sunt admonitione prohibiti, iussique sunt hoc ei deferre, cui uni fas esse nouerunt. Imitati sunt angelos sanctos etiam sancti homines Dei. Nam Paulus et Barnabas in Lycaonia facto quodam miraculo sanitatis, putati sunt Dii, eisque Lycaonii uictimas immolare uoluerunt: quod a se humili pietate remouentes, eis in quem crederent annuntiauerunt Deum. Nec ob aliud fallaces illi superbe sibi hoc exigunt, nisi quia uero Deo deberi sciunt. Non enim reuera  cadauerinis nidoribus, sed diuinis honoribus  gaudent. Copiam uero nidorum magnam habent undique, et si amplius uellent, ipsi sibi poterant exhibere. Qui ergo diuinitatem sibi arrogant spiritus, non cuiuslibet corporis fumo, sed supplicantis animo delectantur, cui decepto subiectoque dominentur, intercludentes iter ad Deum uerum, ne sit homo illius sacrificium, dum sacrificatur cuipiam preter illum. Unde uerus ille mediator, in quantum formam serui accipiens, mediator effectus est Dei et hominum homo Christus iehsu, cum in forma Dei sacrificium cum Patre sumat, cum quo et unus est Deus, tamen in forma serui sacrificium maluit esse quam sumere, ne uel hac occasione quisquam existimaret cuilibet sacrificandum esse creature.«


u. Item ex libro prefati operis X quod nulla creatura colens Deum uelit pro illo coli cui et ipsa subdita est : »Quecunque igitur immortalis potestas quantalibet uirtute predita, si nos diligit sicut seipsam, ei uult esse subditos, ut beati simus, cui et ipsa subdita beata est. Si ergo non colit Deum, misera est, quia priuatur Deo. Illi enim potius diuine sententie suffragatur, et dilectionis uiribus fauet, qua scriptum est. Sacrificans diis eradicabitur, nisi Domino soli. Nam, ut alia nunc taceam que pertinent ad religionis obsequium quo colitur Deus, sacrificium certe nullus hominum est qui audeat dicere deberi, nisi Deo. Multa denique de cultu diuino usurpata sunt, que honoribus deferuntur humanis, siue humilitate nimia, siue adulatione pestifera; ita  tamen ut quibus ea deferuntur, homines haberentur, qui dicuntur colendi et uenerandi; si autem multum eis additur, et adorandi. Quis uero sacrificandum censuit, nisi ei quem aut sciuit Deum, aut putauit, aut finxit?«

uI. Ex libro sancti Augustini de uera Religione, apud quos potissimum Deus uerus querendus sit : »Prius ergo sequendi sunt, inquit, qui unum summum solum uerum Deum et solum colendum esse dicunt. Si apud hos ueritas non eluxerit, tum demum migrandum est. Sicut enim in ipsa rerum natura maior est auctoritas unius ad unum omnia redigentis, nec in genere humano multitudinis ulla potentia est nisi consentientis; ita in religione qui ad unum uocant, eorum maior et fide dignior  esse debet auctoritas.«

uII. Ex homilia XXu sancti Gregorii pape super Euangelia, qualiter etiam apud sanctos Deus querendus sit: »Querentes autem nos uigiles inueniunt qui custodiunt ciuitatem; quia sancti Patres, qui Ecclesie statum custodiunt, bonis nostris studiis occurrunt, ut suo uel uerbo uel scripto nos doceant: quos cum paululum pertransimus, inuenimus quem diligimus. Quia Redemptor noster, etsi humilitate homo inter homines, diuinitate tamen supra homines fuit. Cum ergo transeuntur uigiles, dilectus inuenitur: quia cum prophetas et apostolos infra ipsum esse conspicimus, illum qui natura Deus est, supra homines consideramus.«

His inde sententia Cantici Canticorum  ex predicta homilia breuiter adnotatis, nunc uideamus quid idem Pater in libro XuIII explanationis in Iob de eisdem uerbis dicat. Ait ergo : »Cum redemptorem suum Ecclesia quereret, in ipsis antiquis predicatoribus spem figere noluit, que dicit: Paululum cum pertransissem eos, inueni quem diligit anima mea. Illum quippe inuenire non posset, si istos transire noluisset.« Consona huic intellectui beatus Augustinus in homilia prima Euangelii secundum Ioannem loquitur dicens : »De ipsis montibus est Ioannes;  de quibus paulo ante cantauimus, licentes: Leuaui oculos meos ad montes, unde ueniet auxilium mihi. Ergo, fratres karissimi, si uultis intelligere, leuate oculos ad istum montem, id est, erigite uos ad euangelistam, erigite uos ad eius sensum. Sed quia montes isti pacem suscipiunt, non potest autem esse in pace qui spem ponit in homine; nolite sic erigere oculos in montem, ut putetis in homine spem uestram esse collocandam, et sic dicite: Leuaui oculos meos in montes, unde ueniet auxilium mihi: ut statim subiungatis: Auxilium meum a Domino qui fecit celum et terram. Ergo leuemus oculos in montes, unde ueniet auxilium nobis. Et tamen non ipsi montes sunt, in quibus spes nostra ponenda est. Accipiunt enim montes quod uobis ministrent.  Unde et montes accipiunt ubi spes ponenda est, cum oculos nostros leuamus ad Scripturas, quia per homines ministrate sunt Scripture. Leuauimus oculos nostros ad montes unde auxilium ueniet. Sed tamen quia ipsi homines qui scripserunt Scripturas, non de se lucebant;  ita debes dicere: Leuaui oculos meos in montes, unde ueniet auxilium mihi. Ne auxilium quod tibi uenit, montibus imputes, sed sequaris et dicas: Auxilium meum a Domino qui fecit celum et  terram. Ergo, fratres, ad hoc ista monuerim, ut quando erexistis cor ad Scripturas, cum sonaret Euangelium: In principio erat uerbum, et uerbum erat apud Deum, et Deus erat uerbum, et cetera. Que lecta sunt ut intelligatis uos leuasse oculos in montes. Nisi enim ista dicerent, unde omnino cogitaretis, non inueniretis. Ergo ex montibus uenit uobis auxilium, ut hec uel audiretis: si nondum potestis intelligere quod audistis, inuocate auxilium a Domino qui fecit celum et terram, quia montes sic potuerunt loqui, ut non possint ipsi illuminare, quia et ipsi illuminati sunt audiendo. Inde qui hec dixit accepit, Ioannes ille, fratres, qui discumbebat super pectus Domini, et de pectore Domini bibebat quod nobis propinaret. Sed propinauit uerba. Intellectum  autem inde debes capere, unde et ipse biberat, qui tibi propinauit.« Istis etiam paria hic idem doctor in predicti operis homilia duodecima loquitur, cum uerba Ioannis Baptiste tractaret, qui ad discipulos suos Ioannes respondit, dicens: »Non potest homo accipere quidquam, nisi datum fuerit ei de celo. Ipsi uos mihi testimonium perhibetis quod dixerim: Ego non sum Christus. Tanquam dicens: Quid uos fallitis? uos ipsi mihi quomodo proposuistis istam questionem? Quid mihi dixistis? Rabbi, qui erat tecum trans Iordanem, cui testimonium perhibuisti? Nostis ergo quale testimonium illi perhibui modo? Dicturus sum non esse illum quem dixi esse ego, qui aliquid accepi de celo, ut aliquid essem. Inanem  me uultis esse, ut loquar contra ueritatem. Non potest bomo accipere quidquam, nisi datum fuerit ei de celo. Ipsi uos mihi testimonium perhibetis quod dixerim: Ego non sum Christus. Non es tu Christus! Sed quid si maior illo, quia tu illum baptizasti? Missus sum. Ego preco sum, ille iudex est. Et audi testimonium multo uehementius, multo expressius. uidete quid nobiscum agitur. uidete quid amare debeamus. uidete quia aliquem hominem amare pre Christo, adulterium est. Quare hoc dico, attendamus uocem Ioannis. Poterat in illo errari; poterat ipse putari qui non erat: respuit a se falsum honorem, ut teneat solidam ueritatem. uidete quid dicat Christum, quid se; Qui habet sponsam, sponsus est. Casti estote, sponsum amate. Quid  autem tu es? Quid nobis dicis? Qui habet sponsam, sponsus est; amicus autem sponsi, qui stat et audit eum, gaudio gaudet propter uocem sponsi.« Et post pauca: »uide, inquit, stantem in solido: Non sum dignus corrigiam calciamenti eius soluere. Bene te humilias, merito stas, merito non cadis, merito audis, et gaudio gaudes propter uocem sponsi. Sic et Apostolus amicus sponsi zelat, et ipse non sibi, sed sponso. Audiat uocem zelantis zelo Dei. uos zelo dixit, non meo, non mihi, sed zelo Dei. Unde? Quomodo? Quem zelas, cui zelas? Desponsaui enim uos uni uiro, uirginem castam exhibere Christo. Quid ergo times? Quare zelas? Timeo, inquit, ne sicut serpens Euam seduxit astutia sua, sic et uestri sensus corrumpantur a castitate, que est in Christo. Omnis Ecclesia,  uirgo appellata est. Diuersa esse membra Ecclesie, diuersis pollere donis uidetis atque gaudetis. Alii coniugati, alie coniugate; alti uiduati, uxores ultra non querunt; alie uiduate, maritos ultra non querunt; alii integritatem ab ineunte etate conseruant; alie uirginitatem suam Deo uouerunt. Diuersa sunt munera; sed omnes isti, una uirgo est. Ubi ista uirginitas? Non enim in corpore. In corpore paucarum feminarum. Etsi dici uirginitas in uiris potest, paucorum sanctitas. Integritas etiam corporis est in Ecclesia, et honorabilius membrum est. Alia autem sunt membra in corpore: sed omnia in mente seruant uirginitatem. Que est uirginitas mentis? Integra fides, solida spes, sincera caritas. Hanc uirginitatem timebat ille qui zelabat sponso a serpente  corrumpi. Sicut enim membrum corporis uiolatur in quodam loco, sic seductio lingue uiolat uirginitatem cordis.«

uIII. Ex libro de Ciuitate Dei IX  sancti Augustini: Quod licet sancti angeli atque homines nuncupentur dii, nequaquam tamen possint iidem sancti angeli appellari dii deorum, id est, hominum sanctorum. Ex qua consideratione colligitur, quia si angeli sancti non possunt dici dii hominum, multo minus homines. Ait itaque idem doctor: »uerumtamen cum a nobis queritur, si homines dicti sunt dii, quod in populo dii sunt, quem per angelos uel per homines alloquitur Deus; quanto magis immortales eo nomine digni sunt, qui ea fruuntur beatitudine,  ad quam Deum colendo cupiunt homines peruenire; quid respondebimus, nisi non frustra in Scripturis sanctis expressius homines nuncupatos deos, quam illos immortales et beatos, quibus nos equales futuros in resurrectione promittitur; ne scilicet propter illorum excellentiam aliquem eorum nobis constituere Deum infidelis auderet infirmitas. Quod in homine facile est euitare. Et euidentius dici debuerunt homines dii in populo Dei, ut certi ac fidentes fierent eum esse Deum suum, qui dictus est Deus deorum. Quia etsi appellantur dii immortales illi, et beati, qui in celis sunt, non tamen dicti sunt dii deorum, id est, dii hominum in populo Dei constitutorum, quibus dictum est: Ego dixi: dii estis, et filii excelsi omnes. Hinc est quod ait Apostolus: Etsi  sunt qui dicantur dii, siue in celo, siue in terra,  nobis tamen unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum.«

IX. His ita se habentibus, est modus diuine, siue euangelice, uel etiam humane glorie; sicut Alchimus Auitus episcopus uiennensis in Dialogo, ubi cum Gundobado rege loquitur, dicit: »Illud tamen quod ab equalitate celestis glorie Patrem et Filium, perinde ut creaturam angelicam secludentes, quamdam mihi inuidiam illicite supernis uirtutibus delati honoris obtenditis, dicentes: Ergo et angelis, atque archangelis, et quecunque in excelsis sunt, gloriam ferre debemus; licet minime pertineat ad causam,  etiam ad presens non omnino sic renuo, quasi creature sublimi atque prestanti gloriam ferre timeamus. Est quippe diuine, est angelice, est etiam humane glorie modus, quem in multis Scripturarum locis inueniamus et sanctorum meritis et apicibus regum sine uitio assentationis ascribi. Que enim inter homines prima gloria, gloria hec est omnibus sanctis eius; et in Euangelio Dominus dicit, quod nec Salomon in omni gloria sua sic uestitus est, sicut lilii flosculus specie naturali.«

X. Audiamus nunc his paria beatum Hieronymum predicantem. Dicit enim in epistola quam pro [a 1Kb] schismate uigilantii ad Riparium presbyterum transmisit: »Nos autem, non dico martyrum reliquias, sed nec solem quidem et lunam, et angelos, et archangelos,  non seraphim, non cherubim, et omne nomen quod nominatur in presenti seculo, et in futuro, colimus et ueneramur; ne seruiamus creature potius quam Creatori, qui est benedictus in secula. Honoramus autem reliquias martyrum, ut eum cuius sunt martyres adoremus. Honoramus uos, ut honores seruorum redundent ad Dominum, qui ait: Qui uos suscipit, me suscipit.«

XI. Consonat huic beatus Augustinus in libro primo  de Ciuitate Dei , ita loquens: »Nec contemnenda et abiicienda corpora defunctorum iustorum, quibus tanquam organis et uasis ad omnia bona opera sanctus usus est Spiritus. Si enim paterna uestis et annulus, ac si quid huiusmodi, tanto carius est posteris, quanto erga parentes maior affectus; nullo modo ipsa spernenda sunt corpora, que utique multo familiarius atque coniunctius quam quelibet indumenta gestamus. Hec enim non ad ornamentum uel adiutorium quod adhibetur extrinsecus, sed ad ipsam naturam hominis pertinent. Unde et antiquorum iustorum funera officiosa pietate curata sunt, et exsequie celebrate, et sepultura prouisa; ipsique cum uiuerent, de sepeliendis uel etiam transferendis suis corporibus, filiis  mandauerunt. Ipse quoque Dominus die tertio resurrecturus, religiose mulieris bonum opus predicat, predicandumque commendat, quod unguentum pretiosum supra membra eius effuderit, atque hoc ad eum sepeliendum fecerit. Et laudabiliter commemorantur in Euangelio, qui corpus eius de cruce acceptum diligenter atque honorifice tegendum sepeliendumque curarunt. uerumtamen iste auctoritates non hoc admonent, quod insit ullus cadaueribus sensus; sed ad Dei prouidentiam, cui etiam talia pietatis officia placent, corpora quoque mortuorum pertinere significant, propter fidem resurrectionis astruendam.«

Item Augustinus in libro octauo eiusdem operis : »Nec tamen martyribus templa, sacerdotia,  sacra et sacrificia constituimus: quoniam non ipsi, sed Deus eorum nobis est Deus. Honoramus sane memorias eorum tanquam sanctorum hominum Dei, qui usque ad mortem corporum suorum pro ueritate certarunt, ut innotesceret uera religio, falsis fictisque conuictis. Quod etiamsi qui antea sentiebant, timendo reprimebant. Quis autem audiuit aliquando fidelium stantem sacerdotem ad altare, etiam super sanctum corpus martyris ad Dei honorem cultumque constructum, dicere in precibus: Offero tibi sacrificium, Petre, uel Paule, uel Cypriane? cum apud eorum memorias offeratur Deo, qui eos et homines et martyres fecit, et sanctis suis angelis celesti honore sociauit; ut ea celebritate et Deo uero illorum uictoriis gratias agamus, et nos  ad imitationem talium coronarum atque palmarum, eodem inuocato in auxilium, ex illorum memorie renouatione adhortemur. Quecunque igitur adhibentur religiosorum obsequia in martyrum locis, ornamenta sunt memoriarum, non sacra uel sacrificia mortuorum tanquam deorum. Quicunque etiam epulas suas eo deferunt; quod quidem a Christianis melioribus non fit, et in plerisque terrarum nulla talis est consuetudo: tamen quicunque id faciunt,  quas cum apposuerint orant et auferunt ut uescantur, uel ex eis etiam indigentibus largiantur, sanctificari ibi eas uolunt per merita martyrum in nomine Domini martyrum. Non autem esse ista sacrificia martyrum nouit, qui nouit unum, quod etiam illic offertur sacrificium Christianorum. Nos itaque martyres nostros, nec diuinis honoribus, nec humanis criminibus colimus, sicut colunt pagani deos suos; nec sacrificia illis offerimus, nec eorum probra in eorum sacra conuertimus.«

Dicit etiam in libro quem de sex dierum opere scripsit , quod statuit lapidem Iacob, quem sibi ad caput posuerat, et constituit eum titulum, et perfudit illum oleo, non aliquid idololatrie simile fecit. Non enim uel tunc uel  postea frequentauit lapidem adorando, aut ei sacrificando; sed signum fuit in prophetia euidentissime constitutum, que pertinent ad unctionem. Unde Christi nomen a chrismate est. Non solum enim lapidi sacrificandum non est, sed nec ulli corporali incorporaliue creature, [a 1Kb] nec in alicuius honorem preter solius uiui Dei templum construendum. Quod cum in aliis, tum in disputatione quam cum Maximo Manicheo incomminus habuit, probat beatus Augustinus his uerbis: »Si Deus Spiritus sanctus non esset, templum utique nos ipsos non haberet. Scriptum est quippe in Apostolo: Nescitis quia templum Dei estis, et Spiritus Dei habitat in uobis? Et iterum: Nescitis quia corpora uestra templum in uobis est Spiritus sancti, quem habetis a Deo? Nonne si templum  alicui sancto angelo excellentissimo de lignis et lapidibus faceremus, anathematizaremur a ueritate Christi, et ad Ecclesia Dei, quoniam creature exhiberemus eam seruitutem, que uni tantum debetur Deo?«

XII. Deus igitur solus est, sicut iam superius multoties ostendimus, in quo spem nostre beatitudinis collocare debemus, sicut idem Pater in libro de Doctrina Christiana primo his uerbis insinuat, dicens : »Cuius nos miseremur, et cui consulimus, ad eius quidem utilitatem id facimus, eamque intuemur. Sed nescio quomodo etiam nostra sit consequens, cum eam misericordiam quam impendimus egenti sine mercede non relinquit Deus. Hec autem merces summa est, ut  ipso perfruamur, et omnes qui eo fruimur, nobis etiam inuicem in ipso perfruamur. Nam si in nobis id facimus, remanemus in uia, et spem beatitudinis nostre in homine aut in angelo collocamus: quod et homo superbus et angelus superbus arrogant sibi, atque in se aliorum spem gaudent constitui. Sanctus autem homo et sanctus angelus etiam fessos nos atque in se quiescere et remanere cupientes reficiunt potius, aut eo sumptu quem propter nos,  aut illo etiam quem propter se acceperunt, acceperunt tamen, atque ita refectos in illum ire compellunt, quo fruentes pariter beati simus. Nam et Apostolus exclamat: Nunquid Paulus crucifixus est pro uobis? Aut in nomine Pauli baptizati estis? Et: Neque qui plantat est aliquid, neque qui rigat, sed qui incrementum dat Deus. Et angelus hominem se adorantem monet, ut illum potius adoret, sub quo ei Domino etiam ipse conseruus est. Cum autem homine in Deo frueris, Deo potius quam homine frueris. Illo enim frueris quo efficieris beatus; et ad eum te peruenisse letaberis, in quo spem ponis ut uenias. Inde ad Philemonem Paulus: Ita, frater, inquit, ego te fruar in Domino. Quod si non addidisset, in Domino, et te fruar tantum dixisset, in eo  constituisset spem beatitudinis sue.«

XIII. Quod autem sola rationalis creatura possit effici beata, et hoc ipsum bonum non habeat nisi a Deo, idem doctor testatur in libro de Ciuitate Dei XII , ita loquens: »Non est creature rationalis uel intellectualis bonum, quo beata sit, nisi Deus. Itaque quamuis non omnis beata possit esse creatura , ea tamen que potest, non ex se ipsa potest, quia ex nichilo creata est, sed ex illo, a quo creata est. Hoc enim adepto beata est, quo amisso, misera est. Ille uero qui non alio, sed se ipso bono beatus est, ideo miser non potest esse, quia non se potest amittere. Dicimus itaque immutabile bonum non  esse, nisi unum uerum beatum Deum: ea uero que fecit, bona quidem esse quod ab illo, uerumtamen mutabilia, quod non de illo, sed de nichilo facta sunt. Quanquam ergo summa non sint quibus est Deus maius bonum; magna sunt tamen ea mutabilia bona que adherere possunt, ut beata sint, immutabili bono, quod usque adeo bonum eorum est, ut sine illo misera esse necesse sit.«

Ex libro de uera Religione : »Non sit ergo nobis religio cultus corporum ethereorum atque celestium, sed eius cuius contemplatione beati sunt. Neque enim et nos uidendo angelum beati sumus, sed uidendo ueritatem, qua etiam ipsos diligimus angelos, et eis congratulamur. Nec inuidemus quod eo paratiores et nullis molestiis interpedientibus  perfruuntur: sed magis eos diligimus, quoniam et nos tale aliquid sperare a communi Domino iussi sumus. Quare honoramus eos caritate, non seruitute. Nec eis templa constituimus. Nolunt enim se sic honorari a nobis, quia nos ipsos, cum boni sumus, templa summi Dei esse nouerunt.«

Nam et cum exaudiunt angeli, Deus exaudit tanquam in uero nec manufacto templo suo, sicut in omnibus sanctis suis, eiusque temporaliter fiunt  iussa eterna sine lege conspecta. Nec mouere debet, quod cum sit inuisibilis, sepe uisibiliter patribus apparuisse memoratur. Sicut enim sonus qui auditur, sententia in silentio intelligentie constituta, non est hoc quod ipsa, ita et species qua uisus est Deus in natura inuisibili constitutus, non erat quod ipse. uerumtamen ipse in eadem specie corporali uidetur; sicut illa sententia ipsa in sono uocis auditur; nec illi ignorabant inuisibilem Deum in specie corporali, quod ipse non erat, se uidere. Nam et loquebatur cum loquente Moyses, et ei tamen dicebat: Si inueni gratiam ante te, ostende mihi temetipsum scienter, ut uideam te.

XIu. Item Augustinus in libro quinto  de Trinitate dicit: »Ea que de natura incommutabili  et inuisibili, summoque uiuente, et sibi sufficiente, dicuntur non esse consuetudine uisibilium, atque mutabilium, et mortalium, uel egenarum rerum metienda, sed etiam in his, inquit, etiam que nostris corporalibus adiacent sensibus, uel quod nos ipsi in interiore homine sumus, scientia comprehendere laboremus, nec sufficiamus, non tamen impudenter in illa que supra sunt diuina et ineffabilia pietas fidelis ardescit, non quam suarum uirium inflat arrogantia, sed quam gratia ipsius Creatoris et Saluatoris inflammat. Nam quo intellectu homo Deum capit, qui ipsum intellectum suum, quo cum uult capere, nondum capit? Si autem hunc iam capit, attendat diligenter nichil eo esse in sua natura melius, et uideat utrum uideat ibi ulla lineamenta  formarum, nitores colorum, spatiosam granditatem, partium distantiam, molis distinctionem, aliquas per locorum interualla motiones, uel quid eiusmodi. Nihil certe istorum inuenimus in eo quo in natura nostra nichil melius inuenimus, id est, in nostro intellectu, quo sapientiam capimus, quantum capaces sumus. Quod ergo non inuenimus in meliore nostro, non debemus in illo querere quod longe melius est meliore nostro. Ut sic intelligamus Deum si possumus, quantum possumus, sine quantitate magnum, sine indigentia creatorem, sine situ presentem, sine habitu omnia continentem, sine loco ubique totum, sine tempore sempiternum, sine ulla sui mutatione mutabilia facientem, nichilque patientem. Quisquis Deum ita cogitat, etsi nondum potest omnimodo inuenire  quid sit, pie tamen cauet, quantum potest, aliquid de illo sentire quod non sit.«

Xu. Quantum autem uisibilia noceant ad inuisibilia capienda, et quantum amor corporearum rerum, etiam bonarum, ad spiritalia contemplanda, ipse Dominus demonstrat, dicens: Ego ueritatem dico uobis. Expedit uobis ut ego uadam. Si enim non abiero,  Paracletus non ueniet ad uos. Si autem abiero, mittam eum ad uos . In quibus uerbis hunc sensum esse sepe nominatus pater Augustinus  : »Expedit uobis ut hec forma serui auferatur a uobis. Caro quidem factum uerbum habito in uobis; sed nolo adhuc me carnaliter diligatis, et isto lacte contenti, semper infantes esse cupiatis. Si alimenta tenera, quibus uos alui, non subtraxero, solidum cibum non esurietis; si carnaliter esurire non destiteritis, capaces Spiritus non eritis. Nam quid est, Si non abiero, Paracletus non ueniet ad uos? Nunquid hic positus, eum non poterat mittere? Quis hoc dixerit? Neque enim ubi ille erat, iste inde recessit. Quid est ergo, Si non abiero, Paracletus non ueniet ad uos? nisi,  Non potestis capere Spiritum, nisi carnaliter desinatis diligere Christum. Unde ille qui iam ceperat Spiritum: Etsi noueramus Christum, inquit, secundum carnem, sed nunc iam non nouimus. Ipsam quippe carnem Christi, non secundum carnem uocauit, qui uerbum carnem factum spiritaliter nouit. Hoc nimirum significare uoluit magister bonus, dicendo: Si enim non abiero, Paracletus non ueniet. Si autem abiero, mittam eum ad uos. Christo autem descendente corporaliter, non solum Spiritus sanctus, sed et Pater, et Filius illis adfuit spiritualiter. Ac per hoc, cum ex carnalibus essent spiritales futuri, profecto et Patrem et Filium et Spiritum sanctum capacius fuerant habituri.«

XuI. Nemo igitur sapientum ignorat, quod homo  fidelis, ut proficiat ab exterioribus, introrsus trahendus est, non ab interioribus exterius proiiciendus, ut deficiat. Transire enim debet de carne ad animam, de corpore ad spiritum, de uisibilibus ad inuisibilia, de mundo ad Deum. Et iste dicitur profectus, si [a 1Kb] ad meliora quis transeat, non ad deteriora. Melius uero esse animum, deterius corpus, eminentius spiritum, infimam carnem, nouit qui ea que paulo superius sunt posita sancti Augustini uerba legit et intelligit. Multo autem his deteriora esse que humana et carnalis presumptio fingit, etiam stulti consentiunt. In quo genere iste quoque inueniuntur, quas [b 1Kb] sanctas appellant imagines non solum sacrilegi, ex eo quod diuinum cultum operibus manuum suarum exhibent; sed et insipientes, sanctitatem eis que sine anima  sunt imaginibus tribuendo: nec hoc solum, sed sanctificationem quoque, quam per uerbum Dei fieri testatur Apostolus, eis que nunquam locuta sunt simulacris dementer concedendo. Denique Gedeon, qui, teste angelo, uirorum fortissimus exstitit, et mortuus dicitur in senectute bona, postulauit, ut narrat Scriptura diuina, a sociis de preda inaures  aureas, et accepit; fecitque ex eis Ephod, et posuit illud in ciuitate sua Ephra; fornicatusque est omnis Isrel in eo: et factum est Gedeoni et omni domui eius in ruinam. Licet enim ille hoc in honorem Dei fecerit, tamen quia non in loco quem Dominus elegerat, sed in sua illud uoluit ponere ciuitate, quod utique lex uetuerat, non, ut putauit, eleuationem consecuta exinde est domus eius, sed euersionem. Et ut nouerimus non diis alienis illud a Gedeone factum, statim sequitur: Postquam autem mortuus est Gedeon, auersi sunt filii Isrel, et fornicati sunt cum Baalim. Ubi fornicati sunt in Ephod, nec auersi dicuntur, ut subaudiamus a Deo; nec Baalim, uel Astaroth aut aliquid idolum nominatur: ubi autem cum diis alienis, statim designantur Baalim, quod  apud Hebreos pluralis numeri est, quod idola solet significare in Scriptura diuina. Sicut etiam cum unum uitulum populus errans fecisset in eremo, dictum est: Isti sunt dii tui, Isrel, qui te eduxerunt de terra Aegypti.

XuII. Non solum uero diuinum deferre honorem quibus non licet, sed et ambitiose honorare [a 1Kb] sanctorum memorias ob captandam gloriam popularem, reprehensibile est. Arguit super his Dominus Phariseos in Euangelio, teste beato Hieronymo, his uerbis: ue uobis, Scribe et Pharisei hypocrite, qui edificatis sepulcra prophetarum, et ornatis monumenta iustorum, et dicitis: Si fuissemus in diebus patrum nostrorum, non fuissemus socii eorum in sanguine prophetarum . Dicit itaque  prefatus doctor prudentissimo syllogismo, qui arguit eos filios esse homicidarum, dum ipsi opinione bonitatis et glorie in populo sepulcra edificant prophetarum, quos maiores eorum interfecerunt, et dicunt : »Si fuissemus in illo tempore, non fecissemus ea que fecerunt patres nostri. Hoc autem etiam si sermone non dicant, opere loquuntur, ex eo quod ambitiose et magnifice edificant memorias occisorum, quos a patribus suis esse iugulatos non negant.«

XuIII. uerum ne quis putet spernendum testimonium singulorum sanctorum, libet non unius hominis, sed unius Ecclesie hoc loco testimonium inserere, ex quo perspicue pateat quis antiquis fidelibus fuerit in diuino honore cultus, uel quis  amor erga memorias sanctorum. Denique Ecclesia Dei, que catholicis de passione Polycarpi inter cetera de ueneratione sanctorum martyrum ita loquitur : »Sed ille emulus totius boni, et aduersarius omnium iustorum, postquam uidit quod et per martyrii gloriam et pro uite egregie uirtutibus coronatus est, et per mortem premia immortalitatis indeptus, satis agere cepit ut reliquias eius ad sepulturam nostris desiderantibus non concederet. Instigabatur ergo Niceta Herodis pater, frater autem Dalce, adire iudicem, ut  peteret ab eo ne humandum concederet corpus; ne forte, inquit, relinquentes illum qui crucifixus est, Christiani hunc dolere incipiant; Iudeis maxime ista machinantibus, qui et nostros in tantis oculis obseruarunt, ne eum flammis adhuc ardentibus raperent, ignorantes miserrimi quia neque Christum aliquando possumus derelinquere, qui mortem pro totius mundi salute sustinuit, neque alium quemquam colere, quippe qui uerum Deum, et qui solus colendus sit, nouerimus; martyres uero tanquam discipulos Domini diligamus et ueneremur, quasi integre fidem magistro seruantes et Domino, quorum nos quoque in fide et perseuerantia caritatis optamus esse participes. Ubi autem uidit centurio tam obstinatam Iudeorum contentionem, positum  in medio ipsum corpus exussit; et ita nos postmodum ambusta ossa, pretiosissimis gemmis cariora, et omni auro probabiliora per ignem facta, collegimus, ac, sicut conueniebat ex more, condidimus. Quo in loco etiam nunc prestante Domino solemnes agimus celebresque conuentus; maxime quidem in die passionis eius. Sed cum eorum memorias, qui prius passi fuerant, celebramus, ideo facimus, ut sequentium animi ad predecessorum uiam exemplis insignibus suscitentur.«

Hec de Historie Ecclesiastice libro quarto sumpta, ut inter ceteras diuine legis uel sanctorum Patrum auctoritates teneant locum. Cumque omnium una sententia sit, cultum religionis soli Deo deberi, quid superest fidelibus, nisi ut purgatis ab omni  figmentorum profana seruitute animis, totis uiribus decertemus, quatenus ueraciter illud quod scriptum est, dicere ualeamus: Non enim in errorem induxit nos hominum male artis excogitatio, nec umbra picture labor sine fructu, effigies sculpta per uarios colores, cuius aspectus insensato dat concupiscentiam, et diligit mortue imaginis effigiem sine anima. Malorum amatores sunt qui spem in talibus habent, et qui faciunt illos, et qui diligunt, et qui colunt. Et iterum: Nemo enim sibi similem homo poterit Deum fingere. Cum sit enim mortalis, mortuum fingis manibus iniquis. Melior est enim ipse his quos colit: quia ipse quidem uixit, cum esset mortalis, illi autem nunquam .

XIX. Dicit forsitan aliquis non se putare imagini  quam adorat aliquid inesse diuinum, sed tantummodo pro honore eius, cuius effigies est, tali eam ueneratione donare. Cui facile respondetur, quia si imago quam adorat, Deus non est, nequaquam ueneranda est, quasi pro honore sanctorum, qui nequaquam diuinos sibi arrogant honores, sicut multis iam supra testimoniis est ostensum. Illud quoque memoria dignum, quod, sicut memorate historie undecimus continet liber, destructis apud Alexandriam delubris ac simulacris idolorum, tantus feruor Christianitatis a demonibus ad Christum  conuersos inflammauit, ut unusquisque crucis Dominice signum in postibus, in ingressibus, in fenestris, in parietibus, columnisque depingeret. O quam sincera religio! Crucis uexillum ubique pingebatur, non aliqua uultus humani similitudo; Deo scilicet hec mirabiliter, etiam ipsis forsitan nescientibus, disponente. Si enim sanctorum imagines hi qui demonum cultum reliquerant uenerari iuberentur, puto quod uideretur eis non tam idola reliquisse, quam simulacra mutasse.

XX. Quod autem imagines apostolorum et ipsius Domini ob amorem potius et recordationem, quam ob religionis honorem, aut aliquam uenerationem more gentilium, ab antiquis expresse uel conseruate sint, Eusebius Cesariensis in libro septimo   Ecclesiastice Historie ostendit, interserens huiusmodi narrationem, cum de his que apud Cesaream Philippi gesta compererat aliqua perstrinxisset. Ait ergo: »uerum quia urbis huius fecimus mentionem, iustum uidetur commemorare etiam illud in ea gestum, quod historia dignum duximus. Mulierem quam sanguinis profluuio laborantem a Saluatore curatam Euangelia tradiderunt, huius urbis ciuem constat fuisse; domusque eius in ea etiam nunc ostenditur. Pro foribus uero domus ipsius basis quedam in loco editiori collocata monstratur, in qua mulieris ipsius ueluti genibus prouolute palmasque suppliciter tendentis imago ere uidetur expressa. Astat uero alia ere nichilominus fusa statua, habitu uiri, stola compte circumdati,  et dexteram mulieri porrigentis. Huius ad pedem statue, e basi herba quedam noua specie nascitur; que cum exorta fuerit, excrescere usque ad stole illius erei indumenti fimbriam solet; quam cum summo uertice crescens herba contigerit, uires inde ad depellendos omnes morbos languoresque conquirit; ita ut quecunque illa fuerit infirmitas corporis, haustu exiguo madefacti salutaris graminis depellatur, nichil omnino uirium gerens, si antequam eree fimbrie summitatem crescendo contigerit, decerpatur. Hanc statuam ad similitudinem uultus Iesu formatam tradebant: que permansit ad nostra usque tempora, sicut oculis nostris ipsi inspeximus. Et nichil mirum, si hi qui ex gentibus crediderant pro beneficiis que a Saluatore fuerant consecuti,  huiusmodi uelut munus uidebantur offerre; cum uideamus etiam nunc et apostolorum Petri uel Pauli et ipsius Saluatoris imagines designari, tabulasque depingi; sed et antiquas ipsorum imagines a quibusdam conseruatas nos uidimus. Quod mihi uidetur ex gentili consuetudine indifferenter obseruatum, quod ita soleant honorare quos honore dignos duxerint: insignia etenim ueterum reseruari ad posterorum memoriam, illorum honoris, horum uero amoris indicium est. Denique et Iacobi cathedra, qui primus in terris episcopus ab ipso Saluatore et ab apostolis in Hierosolymis est electus, quemque fratrem Christi uolumina designant, usque in hodiernum inibi conseruatur. Ita in ea sedent omnes qui  usque ad presens tempus sedis illius sacerdotium sortiuntur.« Hactenus Eusebius.

XXI. Beda quoque, Anglorum gentis homo, et suo tempore diuinis litteris non mediocriter imbutus, cum de mari quod in templo Domini a Salomone factum est pertractaret, intulit post hec uerba: »Notandum sane quia sunt qui putant lege Dei prohibitum, ne uel hominum uel quorumlibet animalium siue rerum similitudines sculpamus, aut depingamus in Ecclesia, uel alio quolibet loco; eo quod in Decalogo legis dixerit: Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis sub terra. Qui nequaquam hoc putarent, si uel Salomonis opus ad memoriam reuocassent,  quo et in templo intus palmas fecit et cherubim, cum uariis celaturis, et in columnis illius mala granata et retes, in mari quoque eneo duodecim boues, et sculpturas histriatas, sed et in uasibus laterum, ut in sequentibus legitur, leones cum bobus, palmas, axes et rotas, cum cherubim et uario picturarum genere fecit; uel certe ipsius Moysi opera considerassent, qui, iubente Domino, et cherubim prius in propitiatorio, et postea serpentem fecit eneum in eremo, cuius intuitu populus a ferarum serpentium ueneno saluaretur. Si enim licebat serpentem exaltari eneum in ligno, quem aspicientes filii Isrel uiuerent; cur non licet exaltationem Domini Saluatoris in cruce, qua mortem uicit, ad memoriam fidelibus depingendo reduci; uel ad  alia eius miracula et sanationes, quibus de eodem mortis auctore mirabiliter triumphauit; cum horum aspectus multum sepe compunctionis soleat prestare contuentibus, et eis quoque qui litteras ignorant, quasi uiuam Dominice historie pandere lectionem? Nam et pictura Grece , id est uiua scriptura uocatur. Si licuit duodecim boues eneos facere, qui mare superpositum ferentes quatuor mundi plagas terni respicerent; quid prohibet duodecim apostolos pingere, quomodo euntes, omnes gentes baptizantes eos in nomine Patris et Filii et Spiritus sancti, uiua ut dixerim pre oculis omnium designari scriptura? Si contra legem non fuit in eodem mari sculpturas historiatas in gyro decem cubitorum fieri; quomodo legi contrarium  putabitur, si historias sanctorum ac martyrum Christi sculpamus siue pingamus in tabulis, qui per custodiam diuine legis ad gloriam meruerunt eterne retributionis attingere? uerum si diligentius uerba legis attendamus, forte patebit non interdictum imagines rerum aut animalium facere, sed hec idololatrie gratia facere omnimodis esse prohibitum. Denique dicturus in monte sancto Dominus: Non facies tibi sculptile, neque omnem similitudinem, premisit: Non habebis deos alienos coram me. Deinde subiunxit: Non facies tibi sculptile, neque omnem similitudinem que est in celo desuper, et que in terra deorsum, nec eorum que sunt in aquis sub terra. Atque ita conclusit: Non adorabis ea, neque  coles . Quibus uerbis aperte declaratur quod ille similitudines fieri prohibentur ab hominibus, que in uenerationem deorum alienorum facere solent impii, queque ad colendum atque adorandum gentilitas errabunda reperit. Ceterum simpliciter hec fieri nulla, ut reor, legis diuine littera uetat. Alioquin et Dominus tentantibus se Phariseis de tributo Cesari reddendo, in quo nomen et imaginem Cesaris expressam esse dicebant, nequaquam ita responderet: Reddite que sunt Cesaris Cesari, et que sunt Dei Deo. Sed potius eorum corrigeret errorem, dicens: Non licet uobis in percussura auri uestri imaginem facere Cesaris, quia talem sculpturam lex diuina prohibet. Esset namque locus ut ostenso sibi numismate census hoc  diceret, si in eo Cesaris imago, cuius idololatrie, et non ad iudicium magis regie potentie, esset formata.« Hec de prefati uiri libello sumpsisse sufficiat.

XXII. Legimus uero [a 1Kb] in Gestis beati Siluestri pape, Constantinum imperatorem necdum fonte uite renatum, sanctorum apostolorum Petri et Pauli uultus ostensis a predicto papa tabulis, in quibus utriusque apostoli effigies antiquitus ad memoriam expressa seruabatur, sicut uisione nocturna sibi ostensi fuerant, cognouisse et illico adorasse. Sed nunquid hac auctoritate Constantini adorare sancti alicuius imaginem debemus, cum idem imperator magis hoc ex consuetudine idololatrie pestifera fecerit, quam ex consideratione uerissime rationis,  quam necdum ipse cognouerat? Et ne id presumptiue astruere uideamur, beati Ambrosii Mediolanensis episcopi, uiri doctrina et sanctitate precipui, auctoritatem inserimus: qui in reuelatione que ei sanctorum martyrum Geruasii et Protasii fuit ostensa, refert beatum Paulum apostolum, qui illis duobus tacentibus loquebatur, ex recordatione picture ipsius agnouisse; nec tamen usquam scribit, non dicam picturam illius, sed ne presentem quidem apostolum, ac secum loquentem, ullatenus adorasse. [b 1Kb] Quemdam quoque presbyterum beatus Paulinus per epistolam acriter increpat, quoniam poposcerat ut ei suam et uxoris sue picturam transmitteret, ut hos, quos absentes amabat, presentes eo modo semper haberet. [c 1Kb] Foroiuliensem  etiam episcopum beatus papa Gregorius arguisse  legitur, ideo quod imagines apostolorum de sua basilica eraserat ob superstitionem uulgi eas contra regulam fidei adorantis, ac non potius rationabili auctoritate eiusmodi errorem correxit, pictura illesa ad posterorum memoriam permanente.

XXIII. Beatus uero Augustinus in libro de Ciuitate Dei X  dixit inter cetera: »Legimus serpentis morsus mortiferos, ad penam iustissimam peccatorum, in ligno exaltato atque prospecto eneo serpente sanatos, ut et populo subueniretur afflicto, et mors morte destructa, uelut crucifixe mortis similitudine signaretur: quem sane serpentem, propter facti memoriam reseruatum, cum postea populus errans tanquam idolum colere cepisset, Ezechias rex religiosa potestate Deo seruiens, cum  magna pietatis laude contriuit.« Idem etiam Pater in libro primo  de Concordia Euangelistarum, quem contra paganos edidit, disputat de illis qui Dominum Iesum Christum dicebant epistolari sermone librum scripsisse, et Petro ac Paulo tradidisse, et dicit: »Cum enim uellent tale aliquid fingere Christum scripsisse ad discipulos suos, cogitauerunt ad quos potissimum scribere potuisse facile crederetur, tanquam ad illos qui ei familiarius adhesissent, quibus illud quasi secretum digne committeretur. Et occurrit eis Petrus et Paulus. Credo quod pluribus locis simul eos cum illo pictos uiderent, quia merita Petri et Pauli etiam propter eumdem passionis diem celebrius solemniter Roma commendat: et sic omnino errare meruerunt qui Christum  et apostolos eius non in sanctis codicibus, sed in pictis parietibus quesiuerunt.« Hec sanctus Augustinus. Ex quibus manifeste colligitur, quia si serpentem eneum quem Deus fieri precepit, quoniam errans populus tanquam idolum colere cepit, Ezechias religiosus rex cum magna pietatis laude contriuit; multo religiosius sanctorum imagines  omni genere conterende et usque ad puluerem sunt eradende; presertim cum non illas fieri Deus iusserit, sed humanus sensus excogitauerit.

XXIu. Quod autem Deus castius absque simulacris ueneretur, testis est etiam Quintus Lucilius  Balbus gentilis philosophus; sicut prefatus doctor  in quarto de Ciuitate Dei libro  eum disputantem inserit his uerbis: »uidetisne igitur ut a physicis rebus bene atque utiliter inuentis ratio sit tracta ad commentitios et fictos deos? Que res genuit falsas opiniones, erroresque turbulentos, et superstitiones pene aniles. Et forme enim nobis deorum, et etas, et uestitus, ornatusque noti sunt; genera preterea, coniugia, cognationes, omniaque traducta ad similitudinem imbecillitatis humane. Nam et perturbatis animis inducuntur. Accepimus etiam deorum cupiditates, egritudines, iracundias. Nec uero, ut fabule ferunt, dii bellis preliisque caruerunt. Nec solum, ut apud Homerum, cum duos exercitus contrarios alii dii ex alia parte defenderent, sed etiam ut cum Titanis aut cum Gigantibus  sua propria bella gesserunt. Hec et dicuntur et creduntur stultissime, et plena sunt uanitatis, summeque leuitatis. Ecce interim que confitentur qui defendunt deos gentium. Deinde cum hec ad superstitionem pertinere dicat, ad religionem uero quam ipse secundum Stoicos uidetur dicere. Non enim philosophi solum, inquit, uerum etiam maiores nostri superstitionem a religione separauerunt. Nam qui totos dies precabantur, inquit, et immolabant, ut sui sibi liberi superstites essent, superstitiosi sunt appellati. Quis non intelligat eum conari, dum consuetudinem ciuitatis timet, religionem laudare maiorum, eamque a superstitione seiungere uelle, sed quomodo id possit non inuenire? Si enim a maioribus illi sunt appellati superstitiosi, qui totos dies  precabantur et immolabant, nunquid et illi qui instituerunt quod iste reprehendit, deorum simulacra diuersa etate et ueste distincta, deorum genera, coniugia, cognationes? Hec utique cum tanquam superstitiosa culpantur, implicat ista culpa maiores talium simulacrorum institutores atque cultores.« Et post pauca : »Dicit etiam, inquit, idem auctor acutissimus atque doctissimus, quod ii soli ei uideantur animaduertisse quid esset Deus, qui crediderunt eum esse animam motu ac ratione mundum gubernantem; ac per hoc etsi nondum tenebat quod ueritas habet , tamen si contra preiudicia consuetudinis liber esse posset,  unum Deum colendum fateretur, atque suaderet, motu ac ratione mundum gubernantem, ut ea cum illo de hac re questio remaneret, quod eum diceret esse animam, non potius et anime creatorem. Dicit etiam antiquos Romanos plus quam annos centum et septuaginta deos sine simulacro coluisse. Quod si adhuc remansisset, castius dii obseruarentur. Cuius sententie sue testem adhiberet inter cetera etiam gentem Iudeam. Nec dubitat eum locum ita concludere, ut dicat qui primi simulacra deorum populis posuerunt, eos ciuitatibus suis metum ademisse, et errorem addidisse; prudenter existimans deos facile posse in simulacrorum stoliditate contemni.«

XXu. Dicit etiam beatus Augustinus in libello de  uera Religione, ad percipiendam ueritatem nichil magis impedire, quam uitam libidini deditam, et falsas imaginationes rerum sensibilium, que nobis ab hoc sensibili mundo per corpus impresse uarias opiniones erroresque generant; nec errorem ullum in religione esse putuisse, si anima pro Deo suo non coleret animam, aut corpus, aut phantasmata sua, que nichil sunt aliud, quam de specie corporis corporeo sensu attracta figmenta. Non ergo creature potius quam creatori seruiamus, nec euanescamus in cogitationibus nostris. Hec perfecta religio est. Ait etiam . »Cum enim Ecclesia catholica per totum orbem diffusa atque fundata sit, nec miracula illa in nostra tempora durare permissa sunt, ne anima semper uisibilia quereret, et eorum consuetudine  frigesceret genus humanum, quorum nouitate flagrauit.« Item ibi : »Animus peruerse iudicat cui ad contemplandam summam pulchritudinem mens non oculus factus est. Ille uult mentem conuertere ad corpora, oculos ad Deum. Querit enim intelligere carnalia, et uidere spiritalia: quod fieri non potest. Quare ista peruersitas corrigenda est, quia nisi fecerit quod sursum est deorsum, et quod deorsum est sursum, regno celorum aptus non erit. Non ergo summa queramus in infimis, nec ipsis infimis inhereamus. Iudicemus ea, ne cum ipsis iudicemur; id est, tantum eis tribuamus, quantum species meretur extrema; ne cum in nouissimis prima querimus, a primis inter nouissima numeremur.« Item ipse : »Non  sit nobis religio, cultus hominum mortuorum: quia si pie uixerunt, non sic habentur ut tales querant honores; sed illum a nobis coli uolunt, quo illuminante letantur meriti sui nos esse consortes. Honorandi ergo sunt propter imitationem, non adorandi propter religionem. Non sit nobis religio humanorum operum cultus. Meliores enim sunt ipsi artifices, qui talia fabricantur, quos tamen colere non debemus. Non sit nobis religio in phantasmatis nostris. Melius est enim qualecunque uerum, quam omne quidquid pro arbitrio fingi potest. Et tamen animam ipsam, quamuis anima uera sit, cum falsa imaginatur, colere non debemus. Melior est uera stipula, quam lux inani cogitatione pro suspicantis uoluntate  formata. Et tamen stipulam quam sentimus et tangimus, dementis est credere colendam.« Idem in epistola ad Consentium dicit : »Cogitationis carnalis compositionem uanumque figmentum ubi ueneratio labefactare incipit, continuo illo intus adiuuante atque illuminante qui cum talibus idolis in corde nostro habitare non uult, ita ista confringere atque a fide nostra quodammodo excutere festinemus, ut ne puluerem quidem ullum talium phantasmatum illic remanere patiamur.«

XXuI. Quod uere temeritatis offensam incurrat, qui aliquid diuinum in sacrilegos ritus usurpat, testatur idem doctor in epistola ad Ianuarium, ita dicens : »Qui de paginis euangelicis sortes legunt, etsi optandum est ut hec potius  faciant, quam ad demonia consulenda concurrant, tamen etiam ista mihi displicet consuetudo, ad negotia secularia et ad uite huius uanitatem propter aliam uitam loquentia oracula diuina uelle conuertere.« Sic consimile quid beatus Hieronymus loquitur, cum uerba Domini illa tractaret, que ita se habent: »Dilatant enim phylacteria sua, et magnificant fimbrias. Pittaciola, inquit, illa decalogi phylacteria uocabant; quod quicunque habuisset ea, quasi ob custodiam et munimentum sui haberet; non intelligentibus Phariseis quod hec in corde portanda sint, non in corpore: alioquin et armaria et arce habent libros, et Dei notitiam non habent. Hoc apud nos superstitiose muliercule in paruulis euangeliis, in crucis ligno, et in istiusmodi rebus   usque hodie factitant.«

XXuII. »De talibus institutis  etiam illa generatur impietas, ut sol inchoatione diurne lucis exsurgens, a quibusdam insipientioribus de locis eminentioribus adoretur: quod nonnulli etiam Christiani adeo se religiose facere putant, ut priusquam ad beati Petri apostoli basilicam, que uni Deo uero et uiuo dedicata est, perueniant, superatis gradibus, quibus ad suggestum are superioris ascenditur, conuerso corpore ad nascentem se solem reflectant, et curuatis ceruicibus in honorem se splendidi orbis inclinent: quod fieri partim ignorantie uitio, partim paganitatis spiritu, multum tabescimus  et dolemus. Quia etsi quidam forte creatorem potius pulchri luminis, quam ipsum lumen, quod est creatura, uenerantur; abstinendum tamen est ab ipsa specie huius officii; quam cum in nostris inuenit qui deorum cultum reliquit, nonne hanc secum partem opinionis uetuste tanquam probabilem retentabit, quam Christianis et impiis uiderit esse communem? Abiiciatur ergo a consuetudine fidelium damnanda peruersitas, nec honor uni Deo debitus, eorum ritibus, qui creaturis seruiunt, misceatur. Dicit enim Scriptura diuina: Dominum Deum tuum adorabis et illi soli seruies. Et beatus Iob, homo sine querela, ut ait Dominus, et contines se ab omni re mala: Nunquid uidi, inquit, solem, cum fulgeret, et lunam incedentem clare, et letatum est in abscondito cor  meum, et osculatus sum manum meam, quod est iniquitas maxima, et negatio contra Deum altissimum. Quid est autem sol, uel quid est luna, nisi uisibilis creature et corporee lucis elementa, quorum unus maioris claritatis, aliud minoris est luminis? Sicut enim alia diurna, alia nocturna sunt tempora, ita diuersam in luminaribus qualitatem Creator instituit; cum tamen prius quam hec fierent, et dies sine solis officio, et noctes sine lune ministerio precessissent. Sed condebantur ista ad faciendam hominis utilitatem, ut rationale animal, nec in distinctione mensium, nec in recursu annorum, nec in dinumeratione temporum falleretur; cum per inequalium horarum impares moras, et dissimilium ortuum  signa manifesta, et annos sol concluderet, et menses luna renouaret. Quarto namque, ut legimus, die dixit Deus: Fiant luminaria in firmamento celi, et luceant super terram, et diuidant inter diem et noctem, et sint in signa et tempora, et in dies et in annos, et sint in firmamento celi, et luceant super terram. Expergiscere, o homo, et dignitatem tue agnosce nature. Recordare te factum ad imaginem Dei: que etsi in Adam corrupta, in Christo tamen est reformata. Utere quomodo utendum est uisibilibus creaturis, sicut uteris terra, mari, celo, ere, fontibus, atque fluminibus: et quidquid in eis pulchrum atque mirabile est, refer ad laudem et gloriam conditoris. Noli esse deditus ei lumini, quo uolucres et serpentes, quo bestie et pecudes, quo musce delectantur,  et uermes. Lucem corpoream sensu tange corporeo; et toto mentis affectu illud uerum lumen amplectere quod illuminat omnem hominem uenientem in hunc mundum, et de quo dicit Propheta: Accedite ad eum, et illuminamini, et uultus uestri non erubescent. Si enim templum Dei sumus, et spiritus Dei habitat in nobis; plus est quod fidelis quisque in suo habet animo, quam quod miratur in celo. Non itaque uobis, dilectissimi, hoc aut indicimus, aut suademus, ut despiciatis opera Dei, aut contrarium aliquid fidei uestre in his que Deus bonus bona condidit estimetis; sed ut omni creaturarum specie et uniuerso mundi huius ornatu rationabiliter et temperanter utamini. Que enim uidentur, sicut ait Apostolus, temporalia sunt; que autem non  uidentur, eterna sunt. Unde quia ad presentia sumus nati, ad futura autem renati; non temporalibus bonis dediti, sed eternis simus intenti. Et ut spem nostram possimus propius intueri, in ipso sacramento natalis Domini cogitemus quid nature nostre gratia diuina contulerit. Audiamus Apostolum dicentem: Mortui enim estis, et uita uestra abscondita est cum Christo in Deo. Cum Christus apparuit uita uestra, tunc et uos apparebitis cum ipso in gloria.«

XXuIII. In quibus beati pape et orthodoxi doctoris uerbis summopere pensandum est, quia si opera manuum Dei non sunt adoranda et colenda, nec in honorem Deo; quanto magis opera manuum hominum non sunt adoranda et colenda, nec in honorem eorum quorum similitudines esse dicuntur?  Nam si ulla imago esset adoranda uel colenda, creatoris potius esset quam creature. Nempe hominem fecit Deus ad imaginem et similitudinem Dei. Homo autem facere non potest quidquam, in quo sit similitudo hominis in mente ratione. Nam si exprimit utcunque sculpendo uel pingendo aliquam similitudinem corporis aut membrorum; hoc utique exprimit quod minimum est in homine, non quod maximum. Certe si adorandi fuissent homines, uiui magis quam picti, id est, ubi similitudinem habent Dei, non ubi pecorum, uel, quod uerius est, lapidum siue lignorum, uita, sensu et ratione carentium. Dicit de his beatus Augustinus hoc modo in libro de uera Religione : »Iusti autem  homines, et in uno Deo habentes omnia gaudia sua, quando per eorum facta Deus benedicitur, congratulantur laudantibus. Cum uero ipsi tanquam ipsi laudantur, corrigunt errantes quos possunt; quos autem non possunt, non eis congratulantur, et ab illo uitio corrigi uolunt. Quibus similes uel etiam mundiores atque sanctiores si sunt boni angeli, et omnia sancta Dei ministeria, quid metuimus ne aliquem illorum offendamus, si non superstitiosi fuerimus, cum ipsis adiuuantibus ad unum Deum tendentes, et ei uni religantes animas nostras, unde religio dicta creditur, omni superstitione careamus?« Et quibusdam interpositis: »Religet ergo, inquit, nos religio uni omnipotenti Deo: quia inter mentem nostram, qua illum intelligimus Patrem et ueritatem,  id est, lucem interiorem, et illum, nulla interposita creatura est.«

XXIX. In libro XXII  de Ciuitate Dei: »Faciunt autem mirabilia martyres, uel potius Deus aut cooperantibus aut orantibus eis, ut fides illa proficiat, qua eos, non deos nostros esse, sed unum Deum nobiscum habere credamus. Denique pagani diis suis et templa statuerunt, et edificauerunt aras, et sacerdotes instituerunt, et sacrificia fecerunt. Nos autem martyribus nostris non templa sicut diis, sed memorias sicut hominibus mortuis, quorum apud Deum uiuunt spiritus, fabricamus. Nec ibi erigimus altaria, in quibus sacrificemus martyribus, sed uni Deo et martyrum et nostri sacrificium immolamus; ad quod sacrificium, sicut homines Dei,  qui mundum in eius confessione uicerunt, suo loco et ordine nominantur; non tamen a sacerdote, qui sacrificat, inuocantur. Deo quippe, non ipsis, sacrificat, quamuis in memoria sacrificet eorum; quia Dei sacerdos est, non illorum. Ipsum uero sacrificium, corpus est Christi, quod non offertur  ipsis, quia hoc sunt et ipsi.« Hactenus beatus Augustinus.

XXX. Hec est sincera religio, hic mos catholicus, hec antiqua Patrum traditio, sicut etiam ex [a 2Kb] Libro Sacramentorum, quem Romana tenet Ecclesia, facile comprobatur. Hunc uenerationis modum qui supergreditur, aut relinquit, contemnit disciplinam Patris sui, dimittitque legem matris sue. Ideo nec gratia capiti eius addetur, nec torques collo. Teneatur itaque uia regia. Hanc docuerunt apostoli, Ecclesie magistri; hanc tenuerunt arietes gregis. Dei ouis enim relinquens pastorem, aberrans a uia qua precedit aries, heret in sentibus, deuoratur a lupis. Soli Domino offeramus gloriam et honorem, nec cum simulacris fornicemur, his  effecti similes de quibus Deus dicit: Ego quoque contriui cor eorum fornicans et recedens a me, et oculos per res uarias fornicantes. Et apostolus Petrus: Oculos habentes plenos adulterii, et incessabilis delicti. Hierusalem quoque fornicata dicitur cum filiis Chaldeorum, uidens illos in pariete depictos. Adoretur, colatur, ueneretur a fidelibus Deus; illi soli sacrificetur, uel mysterio corporis et sanguinis, quo sumus redempti; uel in sacrificio cordis contriti et humiliati. Angeli uel homines sancti amentur, honorentur, caritate, non seruitute. Non eis corpus Christi offeratur, cum sint hoc et ipsi. [b 2Kb] Non ponamus spem nostram in homine, sed in Deo; ne forte redundet in nos illud propheticum: Maledictus homo qui confidit in homine, et ponit carnem brachium suum,  et a Domino recedit cor eius. Quod catholici doctores Ecclesie etiam in illos redundasse confirmant, qui Dominum Iesum Christum purum hominem fuisse credebant, non etiam Deum, et idcirco erant confidentes in homine, ac per hoc maledicti.

XXXI. Nemo se fallat, nemo se seducat, nemo  se circumueniat. Quicunque aliquam picturam, uel fusilem siue ductilem adorat statuam, non exhibet cultum Deo; non honorat angelos uel homines sanctos, sed simulacra ueneratur. Agit hoc nimirum uersutus et callidus humani generis inimicus, ut sub pretextu honoris sanctorum rursus idola introducat, rursus per diuersas effigies adoretur; ut auertat nos ab spiritalibus, ad carnalia uero demergat; ac per omnia simus digni ab Apostolo audire: O insensati, quis uos fascinauit ? Et: Sic stulti estis, ut cum spiritu ceperitis, nunc carne consummemini? Ita enim Satanas, sicut dicit idem Apostolus, transfigurat se in angelum lucis. Denique comessationes et ebrietates introducit sub nomine caritatis, superbiam et duritiam inflexibilem constantiam imperturbati  animi esse simulat, cecumque furorem zeli rectitudinem uocat. Ideo dicit Ioannes apostolus: Nolite omni spiritui credere, sed probate spiritus, utrum ex Deo Sint. Aspiciamus picturam quasi picturam, uita, sensu, et ratione carentem. Pascatur hac uisione oculus. Deum uero ueneretur animus, qui et sanctis suis uictorie coronam, et nobis intercessionis eorum tribuit adiutoria.

XXXII. Habuerunt namque et antiqui sanctorum imagines uel pictas, uel sculptas, sicut etiam superius est ostensum; sed causa historie, ad recordandum, non ad colendum; ut, uerbi gratia, [a 1Kb] gesta synodalia, ubi pingebantur catholici ueritate fulti et uictores, heretici autem praui dogmatis mendaciis detectis conuicti et expulsi, ob recordationem  firmitatis catholice fidei, iuxta morem bellorum tum externorum cum ciuilium ad memoriam rei geste; sicut et in multis locis uidemus. Sed nullus antiquorum catholicorum unquam eas colendas uel adorandas fore existimauit.

XXXIII. Nunc autem error inualescendo tam perspicuus factus est, ut idololatrie uel [b 1Kb] Anthropomorphitarum heresi propinquum aut simile sit adorare figmenta, et spem in eis habere. At que huius erroris causa? Fides de corde ablata, tota fiducia in rebus uisibilibus collocata. Sicut autem uidentes pictos armatos uiros, uel agriculture intentos, siue metentes, uel uindemiantes, seu stantes in nauibus piscatores, et retia iaculantes, nec non uenatores uenabulis extensis, cum canibus capreas  ceruosque persequentes, nec augmentum exercitus, nec adiutorium annui operis, uel aceruos tritici, seu riuulos musti, nec pisces, capreas et sues ab illis nos accepturos speramus; ita quoque, si uiderimus pennatos angelos pictos, predicantes  apostolos, martyres tormenta patientes, nullum ab imaginibus quas aspicimus auxilium sperare debemus; quia nec male possunt facere, nec bene. Recte nimirum, ob huiusmodi euacuandam superstitionem, ab [c 1Kb] orthodoxis patribus definitum est picturas in Ecclesia fieri non debere: Ne quod colitur et adoratur, in parietibus depingatur.

XXXIu. Illud uero qua presumptione fit, ut sine basilica, sine altari, absque sanctorum reliquiis, super huiusmodi figmenta misse celebrentur; cum sancti Patres in concilio Carthaginensi statuerint : »Ut altaria que passim per agros aut uias tanquam memorie martyrum construuntur, in quibus nullum corpus aut reliquie martyrum condite probantur, ab episcopis  qui iisdem locis presunt, si fieri potest, euertantur. Si autem hoc per tumultus populares non sinitur, plebes tamen admoneantur, ne illa loca frequentent; ut qui recte sapiunt, nulla sibi superstitione deuicti teneantur; et omnino nulla memoria martyrum probabiliter acceptetur, nisi ubi corpus aut alique reliquie sunt, aut origo alicuius habitationis, uel possessionis, uel passionis fidelissima origine traditur. Nam que per somnia et inanes quasi reuelationes quorumlibet hominum ubicunque constituuntur altaria, omnimodo improbentur.« Fuerunt illis diebus sufficientia hec statuta. Necdum enim error emerserat, quo nunc de carbonibus, minioque, uel sinopide figurate effigies, sancte imagines uocarentur, et adorande predicarentur.


XXXu. Nec iterum ad sua latibula fraudulenta recurrat astutia, ut dicat se non imagines sanctorum adorare, sed sanctos. Clamat enim Deus: Gloriam meam alteri non dabo, nec laudem meam sculptilibus. Et Apostolus de Domino nostro mediatore Dei et hominum homine Christo Iesu: Propter quod et Deus exaltauit illum, et dedit illi nomen, quod est super omne nomen. Quale uero hoc nomen sit, consequenter exponit: Ut in nomine Iesu omne genu flectatur, celestium, terrestrium, et infernorum, et omnis lingua confiteatur quia Dominus iehsu Christus in gloria est Dei Patris. Hanc potestatem, laudem, dominationem, hoc nomen quod est super omne nomen, nullus sanctus angelus, nullus sanctus homo sibi usurpat. Angelus enim qui usurpauit, uel homo  quem usurpare suasit, uterque corruit. Si autem aliquis homo adoratur, uel angelus, preter eum qui et Deus et homo et summi esse consilii angelus, Propheta testante, perhibetur, non est aliud nomen quod ist uel super hoc nomen quod est super omne  nomen, aut equale illi. Sed quia nullus Deo equalis, nullus alius essentialiter iehsu, id est, Saluator. existit, credamus Apostolo, cedamus diuine auctoritati; flectamus genu in nomine solius Iesu, quod est  super omne nomen; ne si alteri hunc honorem tribuimus, alieni iudicemur a Deo, et dimittamur secundum desideria cordis nostri ire in adinuentionibus nostris.

Finit de Picturis Agobardus episcopus.





LIBER DE DISPENSATIONE ECCLESIASTICARUM RERUM.

I. Significauit mihi fidelis ac ueneranda dilectio tua, quod clari et honorati uiri per [a 2Kb] Septimaniam et [b 1Kb] Prouinciam consistentes, de me incessanter obtrectando loquantur; quanquam nec ceteris parcant, dicentes mouisse nos, ac precipue me,  inauditam contentionem atque discordiam, pro ecclesiasticis rebus; idque inter eos, non solum detrahendo, sed et comminando, et uersutiarum insidias machinando, omnibus modis ac sine intermissione agitari. Ais etiam nullam eos satisfactionem uel excusationem uelle recipere: sed si qua illis rationabiliter, satisfaciendi gratia, a quolibet opposita fuerint, sera hec et nuper adinuenta calumniari. Cuius rei quoniam uult fraternitas tua puram cognoscere ueritatem, qualiter uidelicet motum asseueratumque fuerit, maxime de me, quantum uel qualiter in tali dispensatione interfuerim, audierim, uel suggesserim, scribo hec tibi ueraciter, prout uis a me. Ac primum ipse scire potes, me nunquam inter maiores nostros et meliores nobis tanti  loci uel honoris fuisse, ut aut incentor discordie, aut pacis conciliator esse potuerim. Quippe qui, ut insuetus et timidus, inter tales ac tantors raro loqui ualeam. Tamen, in quantum recordari queo, de quibus inquiris, ut ipse noui, faciam et te similiter nosse.

II. In illis diebus, quando sacer et religiosus dominus noster imperator euocato conuentu [c 1Kb] in Attiniaco agebat, strenue prouidens de omnibus utilitatibus  commissorum sibi populorum, peruenit ad sublimiorem inquisitionem pernecessarii consilii, cupiens scilicet inuenire, qualiter congruentissime profectum doctrine, et abolitionem negligentiarum sacerdotibus et cunctis honoratis suis commendare  potuisset: quod utique laudabiliter inspirante Dei gratia quesiuit, eleganter inuenit, fideliter ore suo annuntiauit. Que cuncta nunc replicare nimis prolixum est; quia et tunc [d 1Kb] distinctis capitulis comprehensa sunt, et omnibus nota esse debent.

III. Hanc igitur rem cum miris tunc laudibus adhuc inchoatam magistri nostri efferrent, et precipue uenerandus senex [e 1Kb] Adalardus, qui etiam dicebat se nunquam sublimius uel gloriosius causam profectus publici moueri et cogitari uidisse [f 1Kb] a tempore regis Pippini usque ad diem illum; tantum ne respondentium et obedientium negligentia humiliaretur, addidit ipse et ceteri primores, dicentes omni concilio: Quidquid utile potuerit reperire sagacitas uestra ad cauenda peccata, ad uitanda pericula, ad erigendam  religionem, ad illustrandam doctrinam, ad corroborandam fidem, ad excolendum studium sanctitatis, confidenter edicite, et ad explenda pariturum Deo dominum imperatorem minime dubitetis. Qui  tota sollicitudine curat, ut bona quidem statuendo, mala uero destruendo, obtineant una uobiscum apud Dominum, ut remotis aduersis  casibus, regnum sibi commissum prospere, Deo fauente, ualeat gubernare.

Iu. Hec et his similia cum primores nostri iucundissime loquerentur, ego, ut scilicet humillimus omnium et extremus, cepi quodammodo pedetentim, ut pote magnis uiris, ita suggerere. Ecce omnipotens Deus preparauit animos domini imperatoris, ut sollicite uelit agnoscere temporis uires, consonas uel dissonas equitati. Expedit uero, ut ea que dissona sunt, si possibilitas suppetit, emendentur; in quantum autem possibilitas non suffragatur, cum timore Dei tolerentur: quatenus dum illicitum quidpiam ex necessitate agitur quod declinari non potest, timor saltem faciat excusabilem quem exsecutio non constituit absolutum. Necesse est ergo ut uestra  industria magnanimitati eius suggerat pericula [a 1Kb] de rebus ecclesiasticis, quas contra uetitum et contra canones tractant et in usus proprios expendunt homines laici. Postquam enim diffusa est Ecclesia Dei toto orbe terrarum, et cepit exaltari ac magnificari per omnes regiones et nationes, ceperuntque templa erigi a fidelibus imperatoribus ac regibus atque episcopis, et ceteris potentibus, ditarique rebus, et thesauris ordinari, fuit etiam consequens, ut principum prouidentia leges promulgarentur, et episcoporum sollicitudine canones statuerentur de rebus sanctificatis, id est, sacris locis deputatis; qualiter tuerentur ab improbis, tuerentur a gubernatoribus, uel expedirentur. Conuenerunt episcopi, uiri sancti, quibus tunc abundabat Ecclesia.  Statuerunt [b 2Kb] illibatos conseruari debere sacros canones, qui firmati sunt Spiritu Dei, consensu totius mundi, obedientia principum, consonantia Scripturarum. Ex quo tempore acceptum et receptum est non aliud esse agere cuiquam aduersus canones quam  aduersus Deum, et aduersus eius uniuersalem Ecclesiam; neque sensum est unquam a quibusque fidelibus, ut talia statuta absque periculo religionis uiolarentur. Quod ergo Deo auctore statutum est, noua necessitate, que tunc temporis non accidit, excusabilem facere non potest uiolatorem: quia omnipotenti Deo omnia tempora omniaque uolumina seculorum presentia sunt, et stantia; neque aliquid preteriti potest recordari nec futurum aliquid exspectare. Quamobrem [c 1Kb] iste, quas nunc homines pretendunt necessitates, et quarum causa se impune putant res sacras in usus communes uertere, licet tunc hominibus future essent, Deo tamen presentes erant; quodque Spiritu suo statuit Ecclesia, tenendum cunctis diebus usque in finem seculi uoluit custodiri.  Sed quoniam quod de sacris rebus in laicales usus illicite translatis dicimus, non fecit iste dominus imperator sed [d 1Kb] precessores eius, et propterea isti impossibile est omnia emendare que antecedentes male usurpata dimiserunt; saltem admonentibus uobis cogitare dignetur periculum, quod licet et uitare nequeat, tamen dum pensat, timet ac dolet, apud misericordem Dominum fiat per hec excusabilis. Et uos communicate pondus periculi, subleuateque portantem, in quantum fieri potest; ut dum uos illi communicantes in periculis, et ille uobis compatiens exstiterit in tristibus, ac defensor in persuasionibus, dumque unum sapitis, tantumque periculum communiter toleratis, auertatur ab illo nec non et a uobis huiuscemodi preuaricationis uindicta. Cum hec  igitur a me dicerentur, responderunt pie reuerentissimi uiri Adalardus et Helisacar abbates. Utrum uero audita retulerint domino imperatori, nescio.

u. Sequenti autem anno, cum adessent iussi [e 2Kb] in Compendio palatio, et de his inter eos sermo haberetur,  ad hunc modum, post multa colloquia, in quantum ego intellexi, ratiocinia sunt perducta, ut primum quidem intellectibus omnium inculcarentur delicta de rebus sacris illicite usis, post uero cum Dei timore in illis quas habent laici cautiores effecti, etiam in his que remanserunt Ecclesiis fideliores atque clementiores exsisterent; ita ut et suis adhiberent pietatem, ut et Ecclesiis defensionem; fieretque compatienti concordia remediabilis ac ueniabilis, offensioque comitante pietate de indulgentia quoque esset secura.

uI. Hanc rem cum dominus imperator audiret atque perpenderet, uolens eam ducere ad tranquillitatem pacis, que ad modicum turbata fuerat, quantum in se fuit, fecit uniri episcopos et comites in consensum  et pacem. Ex hoc itaque putaui ego, quod eodem modo quo dominus imperator pensauit atque intellexit rationem, sopirique fecit dissensionem, omnes etiam comites uel honorati eius intellexissent atque uoluissent. Sed e contrario, ut audio, isti de quibus nobis sermo est inchoatam discordiam magnificant, et de discordia in conspectu domini imperatoris nichil se audisse uel intellexisse dicunt. uerum quia in his neminem illorum aut mitigare possumus, aut exasperare uoluimus, [a 1Kb] dimittamus causam Deo, qui omnia dispensat, et ei cui commissa sunt ad regendum, ut faciat quod Deo inspirante euentus rerum tulerit. Et quod ad nos non pertinet omittentes, transeamus ad ea que ad omnes fideles, qualiter credenda, uel intelligenda sint, pertinent;  ac iuxta quod exiguitas sensus nostri attingit, ex auctoritate Scripturarum uel canonum nostris oculis consideranda proponamus, ut petisti.

uII. Licet indignum ducatur nos melioribus insinuare quid sentiendum sit de dispensatione ecclesiasticarum rerum, neque a talibus quales nos sumus, id potentes seculi inquirendum putent; tamen quia inter tales conuersamur ut uelimus nolimus, crebro  de hoc audiamus et loquamur, recte, ut puto, tibi, frater carissime, uisum est ut de sacris libris et canonibus auctoritatem sumentes, pariterque exempla sanctorum ad medium deducentes, humanos errores, qui summopere uitandi sunt, caueamus, et ueritatem Dei, a qua qui recesserit in tenebris maneat necesse est, teneamus. Sane cum nos ad hanc roborandam de Testamento ueteri plura sumpserimus, erunt fortasse qui dicant aliarum rerum figuras esse, nec per hec contentionem posse finiri. Huiusmodi ergo homines, si qui erunt, uidetur mihi ut interrogare studeas, unde Patres doceant non posse quemquam ad sacerdotium promoueri, [b 2Kb] si uiduam, uel repudiatam, siue meretricem, et, ut compendiosius dicam, non uirginem in coniugium sumpserit; etiamsi secundum  Apostolum unius uxoris uir esse doceatur. Cumque hoc in Nouo non potuerint demonstrare, fateantur necesse est [c 1Kb] decreto ueteri contineri: neque hoc solum, sed et multa forsan huiusmodi. Tum consequens erit, arbitror, ut et istas ratiocinationes inchoatas in ueteri Testamento, ex ipso etiam firmitatem obtinere posse et debere concedant; presertim cum et litteris euangelicis et apostolicis confirmetur quod ubicunque lex mortalitatem docet, ita ut dicitur intelligenda sit ac tenenda. uidetur mihi preterea, ut quoniam omnia testimonia que ad presentis questionis absolutionem inde sumuntur, et omni omnino parte non conueniunt eis rebus quibus defendendis aptantur, tam breuiter a nobis perstringantur, ut piis quidem sufficientia uideantur, illis  uero qui questionibus magis quam edificationi inseruire parati sunt, laboriosam loquacitatem proprio libitu reseruent.

uIII. Notum est cunctis Scripturas legentibus, ab initio humani generis sacerdotes fuisse et altaria, uictimas et sacrificia; nec solum hec Deo oblata, sed et decimas uotas et sacerdotibus redditas, ipsis denuo sacerdotibus primitias diligenter datas, ceterisque  ministris ab omni populo cunctarum rerum decimas tributas, qui etiam acceptis ex ipsis decimis decimas persoluerent sacerdotibus. Illud quoque manifestum est, quod preter eas quas ministris, id est Leuitis, populus exsoluebat, iussi sunt a Domino alias rerum suarum in tertio anno decimas sumere; et non in quibuscunque locis, sed in sacris, id est, iuxta altare Domini, uiduis, pupillis, orphanis, et Leuitis comedere. Iussit etiam Dominus ut sacerdotibus et Leuitis darentur ab omnibus filiis Isrel urbes ad habitandum. Et date sunt quadraginta due, et sex confugii, id est, simul quadraginta et octo ciuitates; pariterque in circuitu uniuscuiusque ciuitatis spatium cubitorum duum millium ad pastum percorum. Permansitque hoc inconuulsum omni tempore  iudicum et regum; ita ut nec impius Achab, nec sceleratus Manasses, nec filius eius Ammon, temerare ausi sint. Sed postquam separatus est Isrel a domo Dauid per Ieroboam, qui peccare fecit Isrel; tunc primum eiecti sunt sacerdotes Domini, sicut ipsi Ieroboam improperatur per Abiam regem Iuda.

IX. Post mortem Moysi, tulit Iosue omnem multitudinem filiorum Isrel, et uenit in Galgala. Cumque circumdedissent urbem Iericho, dixit Iosue ad omnem Isrel: Tradidit uobis Dominus ciuitatem, sitque ciuitas hec anathema, et omnia que in ea sunt, Domino. Et post pauca: Cauete ne de his que precepta sunt contingatis, et sitis preuaricationis rei, et omnia castra Isrel sub peccato sint, atque turbentur.  Quidquid autem auri et argenti fuerit, et uasorum eneorum ac ferri, Domino consecretur, repositum in thesauris eius. Et iterum: Urbem et omnia que in ea inuenta sunt succenderunt absque argento, et auro, et uasis eneis, ac ferro, que in erarium Domini consecrarunt. Mirumque in modum, cum unus homo hoc preuaricatus fuisset, omnes dicuntur preuaricati esse et usurpasse de anathemate Dominusque iratus refertur contra filios Isrel.

X. Preceptum est a Domino per Moysen ut animal quod immolari potest Domino, si quis uouerit, sanctum sit, et mutari non possit, id est, nec melius malo, nec peius bono: quod si mutatum fuerit, et ipsum, ait, quod mutatum est, et illud pro quo mutatum est, consecratum erit Domino. Itemque de domibus  et agris dicitur: Homo si uouerit domum suam, et sanctificauerit Domino, considerabit eam sacerdos, et iuxta pretium quod ab eo fuerit constitutum uenundabitur. Sin autem ille qui uouerat, uoluerit eam redimere, dabit quintam partem estimationis supra. Similiter quoque iubetur et de agro; quem si is qui uouit noluit redimere, sed alteri fuerit uenundatus, ultra eum qui uouerat redimere non poterit; quia cum iubilei uenerit dies, sanctificatus erit Domino, et possessio consecrata, ad eius pertinet sacerdotem. Et post pauca: Omne quod Domino consecratur, siue homo erit, siue animal, siue ager, non uenundabitur, nec redimi poterit. Quidquid semel fuerit consecratum, sanctum erit Domino. Si omnipotens Deus consecrari  sibi homines, animalia, uel agros, aut domos nollet, nunquam hoc uel in ueteri preciperet uel in Nouo fieri permitteret Testamento.

XI. Quanta autem reuerentia consecrata Domino debeant custodiri, ex multis Scripture locis potest coligi, ex innumerabilibus diuine defensionis ultionibus, que ab uniuerso mundo unquam scribi potuerint; sicut magnopere atque euidenter in uerbis Dominicis per prophetas denuntiatis prudens lector ualeat intelligere: quale est illud quod per Ieremiam, sicuti mos est per similitudinem eorum que magis nota sunt occulta significari, prouerbialiter dicitur: Sanctus Isrel Domino, primitie frugum eius. Omnes qui deuorant eum delinquunt: mala uenient super eos, dicit Dominus. Quorum uerborum, ut beatus Hieronymus  ait, hic sensus est: »Quomodo qui primitias deuorant nequaquam de genere sacerdotali, sceleris rei sunt; sic qui contaminant Isrel, malis subiicientur.« Malachias quoque sub exhortatione decimarum retributionem et uindictam diligentibus pariter ac negligentibus ex uerbis Domini proponens quasi interrogantibus Deum, et dicentibus, In quo configimus te? respondit dicens: In decimis et primitiuis. In penuria uos maledicti estis, et me uos configitis gens tota. Inferte omnem decimam in horreum, et sit cibus in domo mea; et probate me super hoc, dicit Dominus, si non aperiero uobis cataractas celi, et effudero uobis benedictionem usque ad abundantiam, et cetera. His similia in libro leguntur Esdre. Ait enim: Statuemus super nos precepta, ut demus tertiam partem sicli per  annum ad opus domus Dei nostri, et panes propositionis, et ad sacrificium sempiternum. Et iterum: Sortes misimus super oblatione lignorum inter sacerdotes et Leuitas et populum, ut inferantur in domum Dei nostri per domos patrum nostrorum, per tempora, a temporibus anni usque ad annum; ut arderent super altare Dei nostri, sicut scriptum est in lege Moysi; et ut afferremus primogenita terre nostre, et primitiua uniuersi fructus omnis ligni, ab anno in annum in domum Domini, et primitiua filiorum nostrorum, et pecorum nostrorum, sicut scriptum est in lege; et primitiua boum nostrorum, et ouium nostrarum, ut offerantur in domo Dei nostri sacerdotibus qui ministrant in domo Dei nostri; et primitiua ciborum nostrorum, et libaminum, et poma omnis ligni, uindemie quoque,  et olei, afferamus sacerdotibus ad gazophylacium Dei nostri, et decimam partem terre nostre Leuitis. Ipsi Leuite decimas accipient ex omnibus ciuitatibus operum nostrorum. Erit autem sacerdos filius Aaron cum Leuitis in decimis Leuitarum, et Leuite offerent decimam partem decime sue in domo Dei nostri ad gazophylacium in domo thesauri. Ad gazophylacium enim deportabunt filii Isrel et filii Leui primitias frumenti, uini et olei; et ibi erunt uasa sanctificata, et sacerdotes, et cantores, et ianitores, et ministri, et non dimittemus domum Dei nostri. In quibus uerbis euidenter apparet, quanta illius populi cura et diligentia esset erga domum Dei, et cuncti generis sacrificia uel donaria: qui non solum decimas, ac  primitias, sed etiam tertiam partem sicli omni studio religionis feruentes curabant exsoluere; adimplentes procul dubio preceptum legis, que dicit: Cum uoueris uotum Domino Deo tuo, non tardabis reddere; quia requiret illum Dominus Deus tuus, et si moratus fueris, reputabitur tibi in peccatum.

XII. Que uerba idcirco hic ponenda putaui, ut religiose fidelis quisque consideret, quia si illi qui uouet et tarde reddit, tarditas ipsa in peccatum reputabitur, multo utique maioris criminis reus est, qui nec tarde quod uouit exsoluit. Si uero is qui propria uota non reddit, infidelis esse conuincitur, iuxta Ecclesiastem, qui dicit displicere Deo infidelem et stultam promissionem, et omnium melius esse non uouere quam post uota, promissa non reddere; quanto  maioris impietatis reus est, qui ea que alii uouerunt ac reddiderunt usurpat, inuadit, diripit, et diripienda concedit, peruerseque iudicando, uel fallaciter testificando, atque impie periurando, a domo Dei alienare festinat, ubi ab aliis uota et reddita ac delegata sunt!

XIII. Legimus in Libris Regum, quod non modo laudabiles, uerum etiam reprehensibiles reges, ea que patres illorum uouerant nec reddiderant, ipsi intulerunt in domum Domini, et in thesauros eius. Si ergo laudatur pietas filiorum paterna uota reddentium, e contrario omni est exsecratione dignissimum si patris uotum filius subtrahat, quodque ille contulit, hic auferre non metuat. Legitur in uolumine Ieremie prophete, quod tempore illo principes et  uniuersus populus inierunt pactum, ut dimitteret unusquisque seruum suum, Hebreum uidelicet et Hebream, qui tamen in sequentibus amici et proximi ac fratres dicuntur, et ultra eis non dominarentur, conuersique deinceps retraxerint seruos et ancillas suas, quos dimiserant liberos, et subiugauerint in famulos ac famulas. Quam ob causam grauiter aduersum eos Dei ira succensa, tali illos perculit comminationum procella: uos, inquiens, reuersi estis, et commaculastis nomen meum, et reduxistis unusquisque seruum suum et ancillam, quot dimiseratis ut essent liberi, et subiugastis eos. Propterea hec dicit Dominus: uos non audistis me, ut predicaretis libertatem unusquisque fratri et amico suo. Ecce ego predico libertatem, ait Dominus, ad gladium, et  pestem, et famem, et dabo uos in commotionem cunctis regnis terre. Et post pauca infert: Et erit morticinium eorum in escam uolatilibus celi, et bestiis terre.

XIu. Itaque si illi qui seruos Hebreos dimissos iuxta legem liberos, iterum in seruitium retraxerunt,  et suos utique, non alienos, nomen Domini commaculasse dicuntur, et ob hoc grauissima ultione plectuntur; fideliter religiosus quisque consideret, quanto irremediabiliori furore digni sunt, qui non solum proprios olim seruos a se uel a parentibus suis libertate donatos [a 1Kb] in seruitium reuocant, uerum etiam ab aliis libertos factos, et a liberatoribus suis patrocinii et defensionis causa Ecclesie delegatos, contra fas multipliciter affligunt, omnique seruitute deprimunt, nulla Ecclesie uel sacerdotibus relicta potestate, qui eos patronorum uice tueri debuerant. uehementer prorsus nomen Domini a talibus commaculatur; domusque eius, que est Ecclesia, uiolenter predatur, et mater fidelium exhonoratur; huius iniuria, procul dubio et Dei est. Et de hac  quidem sententia, absque aliorum lesione, forsan loqui non possumus. Si cui tamen libeat considerare patienter, ualet inspicere quanto hec tempora sint peiora, quam fuerunt antea etiam illa que sub infidelibus transierunt. Illi namque diis suis, qui non erant dii, sed opera manuum eorum, honorem exhibebant, nec eorum sacra ausi erant uiolare. Nunc autem hi quibus dictum est, Honora Dominum de tua substantia, uersa uice exhonorant Dominum de sua; cum non solum ecclesiastice familie abutuntur seruitiis, sed et libertos eius miserabili deprimunt seruitute.

Xu. Porro quod ignorantes Deum uerum, falsosque colentes, diligentius deferant sacris ac sacerdotibus suis, quam nunc plerique, in sacra historia manifestissime  demonstratur: que narrat beatum Ioseph totam terram Aegypti subiecisse Pharaoni, preter terram sacerdotum, que a rege eis tradita fuerat; quibus et statuta cibaria ex horreis publicis prebebantur, et idcirco non sunt compulsi uendere possessiones suas. Qua in re pensandum est, quanta diligentia sacerdotes suos uenerarentur, quibus non solum donaria sacra ministrabant, sed et communes cibos tam sollicite prebebant, ut nec comparare eos paterentur. At nunc in quibusdam locis, nullus ordo hominum, siue sint liberi, siue serui, de habitatione sua tam infidus est ut sacerdotes; ut pote qui nullo modo securi esse possint, nec scire quot diebus Ecclesiam uel habitaculum suum eis habere sit licitum. Certe cum populus Iudaicus in templo Domini, preter res sacras, etiam  communes ageret, atque in sacratis atriis uenalia diuersa collocaret; quanquam et ipsum licite sacrorum causa fieri putaretur, ut oblaturi sacrificia, nec de suo habentes, facile comparanda inuenirent; tamen Dominus, ut domus sue et patris curam se habere monstraret, quod nullo alio in loco fecisse  legitur, flagellis talia agentes eliminauit de templo. Penset igitur cui placet ex factis et uerbis Domini, si in eius domo aliud aliquid uendere non licet, quanto magis ipsam domum facere nefas est uenalem. Sacerdotes Aegyptiorum, tempore famis, ita aluntur stipe. publica, ut possessiones suas uendere non compellantur. Nunc non solum possessiones ecclesiastice, sed ipse etiam [a 1Kb] Ecclesie cum possessionibus uenundantur. Nec de illis quam maxime audemus dicere, quorum proaui aut abaui construxerunt ecclesias, ac ditauerunt, et testamentis scriptis atque firmatis nullos se habituros heredes nisi ecclesiam et rectores eius denuntiauerunt; et nunc ipsi contra pietatem maiorum, si parietes sibi uendicare potuerint, non tantum ea que a constructoribus  collata sunt, sed et multa que plerique fidelium [b 1Kb] pro sepulturis aut qualibet deuotione alia ibidem sacrauerunt, cum ipsis ecclesiis uendere licitum putant, nullo prohibente.

XuI. uerum quia ex domo Domini, que fuit in Hierusalem, occasio nobis sumpta uidetur ut ista de Ecclesiis diceremus, ne forte aliquis putet ea que de illa referuntur non pertinere ad domos basilicarum, intelligat, cui talis subrepserit cogitatio, ea causa fieri ecclesias, qua et ipsa domus facta est, ad laudandum uidelicet Deum, ad deprecandum, ad sacrificandum; sicut ipse Salomon edificator et dedicator eiusdem templi in oratione consecrationis sue ait Domino: Si celum et celi celorum non te capiunt, quanto magis domus ista quam edificaui?  Sed ad hoc tantum facta est ut respicias orationem serui tui, et obsecrationem eius, Domine Deus meus; ut aperias oculos tuos super domum istam diebus ac noctibus. Exaudi preces famuli tui et populi tui Isrel, quicunque orauerit te in loco isto. Quapropter omni fide omnique ratione quidquid in illa a cultoribus uel contemptoribus licitum siue illicitum gestum est, et quidquid de illa, tam ad diligentiam exstruentium, quam ad negligentiam cessantium, seu ad malitiam destruentium, pertinens, memoratur, edificatarum basilicarum exempla, auctoritates, et cultus esse tenendum est. Consequens ergo erit ut religiose perpendamus, qualiter Dominus erga restaurationem eiusdem templi, et negligentes damnet, et deuotos remuneret, ex uerbis que per Aggeum  prophetam loquitur, dicens: Populus iste dicit: Nondum uenit tempus domus Domini edificande.  Nunquid tempus uobis est ut habitetis in domibus laqueatis, et domus ista deserta? Et nunc hec dicit Dominus exercituum: Ponite corda uestra super uias uestras. Seminastis multum, et intulistis parum; comedistis, et non estis satiati; bibistis, et non estis inebriati; operuistis uos, et non estis calefacti; et qui mercedes congregauit, misit eas in sacculum pertusum. Hec dicit Dominus exercituum: Ponite corda uestra super uias uestras, ascendite in montem, portate lignum, et edificate domum; et acceptabilis mihi erit, et glorificabor, dicit Dominus. Respexistis ad amplius, et ecce factum est minus: et intulistis in domum, et exsufflaui illud. Quam ob causam? dicit Dominus exercituum. Quia domus mea deserta est, et uos festinatis unusquisque in domum suam. Propter hoc super  uos prohibiti sunt celi ne darent rorem, et terra prohibita est ne daret germen suum; et uocaui siccitatem super terram, et super montes, et super triticum, et super uinum, et super oleum, et quecunque profert humus, et super homines, et super iumenta, et super omnem laborem manuum. Et post aliqua: Ponite corda uestra ex die ista, et in futurum, a die uicesima et quarta noni mensis, a die qua fundamenta iacta sunt templi Domini, ponite super cor uestrum. Nunquid semen in germine est, et adhuc uinea, et ficus, et malogranatum, et lignum oliue non floruit ? Ex die ista benedicam. Si filii Isrel, nuper de captiuitate regressi, quia negligunt restaurare templum Domini, tanta sterilitate feriuntur, itemque fundamentis iactis, mox omni benedictione cunctarumque  rerum fecunditate cumulantur, constat profecto maximum religionis esse diuine domui diligentiam adhibere; eamque negligere, causam miserie atque infelicitatis existere.

XuII. Sed et illud attentius considerandum quod in hac prophetia legitur: Et suscitauit Deus spiritum Zorobabel ducis, et spiritum Iesu sacerdotis, et spiritum reliquorum de omni populo. Ut ex hoc perspicue intelligatur, obsequentem quemlibet et amatorem templi Dei, domum esse Spiritus sancti; cum manifeste appareat, non solum fidelium spiritum suscitasse tunc Deum, ut cum omni letitia omnique alacritate domum Dei cuperent instaurare, sed et infidelium regum, Cyri uidelicet, ac Darii, et Artaxerxis: qui non tantum licentiam edificandi dederunt,  uerum et adiutorium prebuerunt lignorum, frumenti, et uini, et olei, ac salis, et pecorum, et dona auri, atque  argenti, cum principibus suis. In libris etiam Machabeorum, nonnulli reges erga templum Dei munifici fuisse memorantur, in quibus et uindicte Dei pariter leguntur in eos qui diripuerunt uel diripere conati sunt uasa sacra; sicut de Antiocho rege, et Heliodoro, qui a Seleuco missus fuerat, in promptu est meminisse. Ecce filii Isrel, fundamentis templi iactis, confestim in omnibus benedicuntur; differentes opus, acriter pro negligentia flagellantur; direptores sacrorum, irreuocabili sententia damnantur. Cum ergo nobis non sufficit ad exemplum, cum tam multipliciter per totas Scripturas legamus et cognoscamus domum Dei diligere, religiosum esse, negligere, irreligiosum; diripere, impium; omnesque sua recepisse merita, et omnes principes eorum qui dixerunt:  Hereditate possideamus sanctuarium Dei, positos aut ponendos ut rotam et sicut stipulam ante faciem uenti?

XuIII. Sed forsitan aliquis hec in ueteri Testamento fieri oportuisse contendat, in Nouo autem non tantopere seruanda. Meminerit, quisquis ille est, Dominici exempli, quod ex uerbis euangelicis sancti intellexere Patres. Refert namque euangelista mulierem quamdam accessisse ad Dominum, pedesque eius unxisse: pro qua re murmurans proditor Iudas, ait: Ut quid perditio hec unguenti? Potuit enim uenundari multo, et dari pauperibus. Ad quod subiurgens euangelista: Hec, inquit, dicebat, non quia de egenis pertinebat ad eum, sed quia fur erat, et loculos habens, ea que mittebantur, exportabat. Quid  autem Dominus de loculis faceret, ostenditur ex parte ex eo quod cum Iude egredienti a se, et ingresso iam Satana in se, dixisset, Quod facis, fac citius, audientes discipuli putauerunt quod iuberet illi ut emeret necessaria ad diem festum, aut ut egenis aliquid daret: quod utique non putarent, nisi antea fieri uidissent. uerum quia quesitum est, cur Dominus, qui discipulis dixerat: Nolite portare aurum, neque argentum, neque es in zonis uestris, nec permisit eos ferre aliud in uia, nisi uirgam tantum, ipse in loculis thesauros habuerit; disputat de his, in quantum recordari ualeo, beatus Augustinus ; dicitque quod Dominus noster  iehsu Christus, qui Ecclesie sue formam et instructionem premisit factis et dictis, sicut scriptum est; Que cepit iehsu facere et docere; preuidens futurum esse ut in Ecclesiis thesauri fideliter a fidelibus ac laudabiliter a religiosis conderentur, atque custodirentur, et perniciosissime a furibus fraudarentur , uoluit in hac re prefigere, ut dixi, formam Ecclesie sue, ad quos usus haberentur, et qua fide tractarentur, uel qua damnatione digni essent fraudantes, cum tali fine Iudas abierit in locum suum. In qua disputatione predictus Pater tres, nisi fallor, differentias furtorum et furum facit, de priuatis uidelicet, publicis, ac diuinis rebus. Nam  cum alicui homini de proprio thesauro aliquid furari procul dubio reatus sit, multo maior de publico, quod et [a 2Kb] leges seculi sacrilegium uocauerunt. Iam uero de Dominicis, id est, ecclesiasticis thesauris, fraudare aliquid , adeo immane scelus esse manifestum est, ut qui istum committant, in sortem Iude deputandi minime dubitentur. Cum ergo hec ita se habeant, cumque de prefatis rebus illicite aliquid in dando, accipiendo, uel retinendo usurpare, furari sit; penset pia mens, quanta cautela res egeat.

XIX. Quesitum est etiam, uel queri potuit, cur Dominus exactoribus publicis, qui dixerunt Petro, Magister uester non soluit didrachma de loculis, non  dederit stateram, sed Petrum a mare direxit, ut de ore piscis tolleret? Responsumque est a doctoribus Ecclesie, quia Dominici loculi in pauperes et in dies festos expendebantur; et cum exegisset necessitas in alimenta discipulorum Domini , noluisse Dominum rem pauperum in publicam exactionem mittere, sed omnipotenti uirtute, quod utique pauperum non erat, de mari tollere et fisco reddere uoluisse, ut formam daret discipulis, quam Ecclesie commendarent. Iuxta quam formam statuerunt [c 1Kb] sacri canones modum res ecclesiasticas dispensandi; scilicet ut in alendis egenis,  in sustentandis clericis, in reparandis fabricis, atque in rectorum supplendis necessitatibus expenderentur: prout sanctorum exempla commendant, et usque ad proxima tempora custoditum esse non dubium est. Ex laicis denique non solum possessores sacrarum rerum, [a 1Kb] sed nec dispensatores fieri permittunt: quin potius [b 1Kb] economos de proprio clero eligi precipiuntur, et agros, uineas, atque mancipia ad usum tribui, non nisi clericis, monachis, peregrinisque concedunt. De qua re si quis diligentius uult agnoscere quid uel in quibus conciliis dicatur, legendo et reuoluendo cognoscat.

XX. uerum quia sunt qui [c 2Kb] Gallicanos canones aut aliarum regionum putent non recipiendos, eo quod legati Romani, seu imperatoris, in eorum constitutione  non interfuerint, restat ut etiam sanctorum clarissimorum Patrum doctrinas, et expositiones, diuersosque tractatus, ut sunt Cypriani, Athanasii, Hilarii, Hieronymi, Augustini, doceant non esse recipiendos: quia cum hec tractarent, uel exponerent,  legati Romani siue imperatoris non aderant. Melius mihi sentire uidentur, qui secundum Domini dictum, ubi duo uel tres in nomine Domini congregatos agnoscunt, Dominum quoque inter eos affuisse non dubitant, et eum qui Ecclesiam non audierit, sicut ethnicum et publicanum habendum credunt. Ubicunque enim catholici Ecclesiarum rectores pro Ecclesiarum utilitatibus cum Dei timore in eius nomine et honore conueniunt, quidquid [d 1Kb] consonanter sanctis Scripturis statuunt, nulli procul dubio spernenda, imo ueneranda omnibus esse debent: quod illa quam maxime auctoritate fulcitur, quia bina per annos singulos concilia fieri et Romani pontifices decreuerunt, et magna concilia sollicite commendarunt. Rectius profecto facere uidetur, qui  ubicunque magnarum synodorum statuta deficiunt, propter insuetas emergentes causas antiquorum statuta, que merito reprehendenda non sunt, sequenda deliberat, quam qui ea que ipse sentit, [e 4Kb] eorum sensibus anteponit. Firmissime omnino teneo quod  omnes orthodoxi rectores quibuscunque locis uel temporibus de rebus ecclesiasticis tractandis conseruandisque aliquid statuerunt, antecessorum statutis et diuinarum litterarum auctoritati magnopere studuerint consonare. Iam uero de donandis rebus et ordinandis ecclesiis nichil unquam in synodis constitutum est, nichil a sanctis Patribus publice predicatum. Nulla enim compulit necessitas, feruente ubique religiosa deuotione, et amore illustrandi ecclesias ultro estuante. Quem non ad hec accenderet Dominicum illud factum et dictum, quod Euangelium refert, sedisse Dominum contra gazophylacium, et aspexisse quomodo turba iactaret es in gazophylacium, pauperemque uiduam super omnes laudasse, que duo tantum minuta iactauerat? Ecce  sedens Dominus aspicit offerentes, ut beneplacitum sibi demonstret munus fidelium. Satis uero consequens est, ut aspiciens offerentes, despiciat auferentes, laudans totum dantem, uituperet non dantem, imo quidpiam fraudantem, siue aliquid rapientem.

XXI. Sed et illud quod iubet et reddere que sunt Cesaris Cesari, et que Dei Deo, tanto quisque attentius penset, quanto deuotius curat. Quod uere preceptum et Apostolus commendat implendum dicens: Reddite omnibus debita; cui tributum tributum, cui uectigal uectigal, cui timorem timorem, cui honorem honorem. Neque enim timorem debemus hominibus, cum precipiatur nobis per Prophetam: Nolite timere opprobrium hominum, et blasphemias eorum ne metuatis. Itemque scriptum sit: Qui timet  hominem, cito corruet. Et: Nolite timere eos qui occidunt corpus. Sed timorem utique debemus Deo, honorem autem Deo, ac domui, omnibusque membris eius; sicut Scriptura, quis sit iustus demonstrans, dicit: Ad nichilum deductus est in conspectu eius malignus, timentes autem Dominus glorificat. Et exhibendus ergo est Deo timor, ne offendatur moribus; et exhibendus honor, ut glorificetur oblationibus. Sic nempe a Patribus intelligitur quod dictum est: Reddite que sunt Cesaris Cesari, id est, tributa, ac uectigalia. Que autem sunt Dei Deo, id est, decimas, primitias, ceteraque donaria, tam uota quam spontanea. Nam et assertio Iudaica idcirco putabat illicitum esse tributum soluere Cesari, quia supradicta Deo soluere iussi erant. Commendat autem  Dominus hec facienda, ubi ait: ue uobis Scribe et Pharisei hypocrite! qui decimatis mentam, et anethum, et cuminum, et omne olus; et relinquitis que grauiora sunt legis, iudicium, et misericordiam, et fidem; cum illico subiungit: Hec oportuit facere, et illa non omittere.

XXII. Oportet ergo, et semper oportebit, quod Dominus oportuisse testatur, neque paruipendendum fuit aut erit unquam quod Dominus uel fieri iussit, uel factum facientis deuotione commendauit.  Certe lex non uetuit subiectos aut uinum bibere, aut in domibus habitare. Et tamen Ionadab, filius Recab, filiis suis exhortando interdixit utrumque. Qui post multa annorum curricula compulsi ab hostibus ingredi ciuitatem ad manendum, nullatenus compelli potuerunt, ne a propheta quidem, ad bibendum uinum; et idcirco laudati sunt a Domino pro obedientia, promittente etiam quod non esset defecturus uir stirpis Ionadab de conspectu Domini. Si quod unus homo precepit posteris, tam attente tam religiose custoditum est usque in longinquum, ut laude etiam dignum Dei haberetur;  quid de nostri temporis hominibus estimandum est, quibus omnipotens Deus et generalis  Ecclesia sub nomine patris ac matris precipere non desinit, nisi ut eorum comparatione obiurgemur, sicut et Iudaicus populus, Domino dicente: Preualuerunt sermones Ionadab sermonibus meis, et cetera? E contrario autem credendum est quod in regimine prelatus quilibet, sine damno inobedientie, precipiens, contemni non potest; sicut apertissime apparet in gestis Saulis. Nam cum filius eius Ionathas, fide ac uirtute protectoris armatus, perrexisset ad stationem Philistinorum, castraque eorum turbarentur; uidens ille cum sociis insecutus est inimicos, persequens atque prosternens; cernensque quod res prospere cederet, contestatus est populum, dicens: Maledictus qui comederit panem hodie, donec ulciscar de inimicis meis: quod ignorans Ionathas,  sumpto melle gustauit paululum: quam ob causam Dominus indignatus est, ita ut respondere nollet quod populus agere deberet; ac nisi eum transacta bona eripuissent, forte deprehensus absque retractatione moreretur. Qua in re cum omni timore considerandum est, quod cum ignorantia excusare non potuerit, nec tante fidei uirtus indignationem diuinam auertit, quousque ad horam moriendi uentum est: ubi adhuc mirari possemus, nisi aliqui uiderent, quod mel comedit, non panem. uerum quia, more sacri eloquii, in pane, quidquid comedi potest, accipitur, pensandum est quam attente Dominus custodiri uelit quidquid non irreligiose prelatus quisque preceperit, cum Saulis iussa a nesciente transgressa, sine aliqua uindicta transire  non passus sit. Quis est hodie qui se culpe obnoxium esse crederet, si precipientis iniuncta non audiret? Et tamen ex interna regula iudiciorum Dei uidemus peccata subtilius et acerbius inquiri, quam nos precauere aut formidare ualeamus.

XXIII. Hec dicta sint, ut prudentius offeratur occasio diligentius considerandi, si tam fructuose unus auditur a multis tam noxius omnibus, unus inobediens efficitur inscius, quanto merito retributionis boni uel mali obediens, aut contemptor efficitur  consonanter precipientibus plurimis; maxime cum non solis apostolis, sed omnibus his qui docendi ministerium in Ecclesia sortiuntur, dixisse Dominus intelligatur: Qui uos audit, me audit; qui uos spernit, me spernit. Illud quoque Ananie et Saphire factum occultum, tam sublimiter inuentum, tam atrociter uindicatum, quis digne exaggerare preualeat, unde contractum est tam immane crimen, ut tentasse Spiritum sanctum, et mentiri Deo conuicti sint, cum tantum de pretio agri, quod adhuc in illorum erat potestate, seruare sibi maluisse referantur? Certe necdum fuerat ante pedes apostolorum positum, necdum in communionem fraternitatis redactum. Qua seueritate iudicaretur, si qui de loculis apostolicis et omni Ecclesie iam oblatis aliquid  persumpsisset, si sic iudicatus est qui presumpsit ex his que adhuc erant offerenda? Si cuicunque homini de rebus humanis furatus aliquid fuisset, precepto legis dupli aut quadrupli restitutione multaretur. Quia uero de sacris rebus, sanctis predicatoribus sanctisque pauperibus deputatis, uel potius deputandis, fraudauit, morte multatus est, quam mortem non intulit gladius, non exercuerunt officialium manus, sed sacri sermonis uirtus inflixit. Sic fraus prima in Ecclesia de rebus ecclesiasticis perpetrata punita est. Tali penitentia damnatus Adam in paradiso, uetitum contingendo morti obnoxius, et habitatione paradisi indignus effectus est, Ananias cum uxore sua fraudem in Ecclesia faciendo, et societate ecclesiastica et habitatione mundana priuatus est.  Dixerat Dominus: Si uis perfectus esse, uade, uende omnia que habes, et da pauperibus. Hinc perfectionem arripientes, et uendentes omnia que habebant, rerum suarum pretia non aliis pauperibus quam sanctis credentibus distribuebant, maximeque predicatoribus sanctis distribuenda pauperibus offerebant. Tales enim pauperes in uerbis Domini intellexerant. Sic et beatus Paulus, cum dextras sibi et Barnabe ceteri darent, ut illi in circumcisione, ipsi uero in gentibus euangelizarent, testatur se etiam huius quoque ministerii curam suscepisse, dicens: Tantum ut pauperum memores essemus.

XXIu. His ergo sacri canones concordantes, res ecclesiasticas, res etiam pauperum esse uoluerunt.  Nam et Dominus ordinauit ut hi qui euangelium annuntiant, de euangelio uiuant. Ex his itaque inter fideles ceptus est sacratissimus et laudabilis usus, ut ecclesie ditarentur: quatenus ipsa ecclesia de suo pascat predicatores suos, et choros ministrorum, turbasque pauperum, ac multitudinem confluentium peregrinorum. Erga quas res quanta reuerentia, quantaque fides, et custodia adhibenda sit, demonstrauit uoluntas Dei per multitudinem miraculorum que gesta sunt in uniuerso mundo per singulas regiones, loca, atque ecclesias; cum iam non unus Ananias cum Saphira uxore propter fraudem in rebus sacris perpetratam morte multati sunt, sed innumerabiles et pene mille alii, qui infirmitate percussi, demonibus uexati, cecitate damnati: de quibus  si ea que scripta sunt, studiosus aliquis in unum congregare uoluisset, aut ualuisset, enormia uolumina confecisset. Quanto magis ea que facta sunt, et diuulgata, ac tradita, nec tamen scripta, eo quod fuerint nimia?

XXu. Hec idcirco dicimus, non quod diuinam percussionem omnibus temerantibus temporaliter comminemur, sed magis ut ad curam Dei earum custodiam atque diligentiam pertinere monstremus: qui tantis miraculis per tot tempora terruit improbos, non solum incredulos, sed et credentes, ne facile aduersus sacra loca, illicita auderent perpetrare; et ut eos saltem percussio tanquam bruta animalia cohiberet a presumptione, quos ratio uel exsecutio diuinorum mandatorum nequidquam uelut  homines compescebat. Debuerant etenim nosse, ut pote rationales a Deo conditi, quia si non licet concupiscere rem proximi, multo magis Domini

XXuI. Nec hoc ita dictum sit, quasi carismatum diuinorum largitio, uel remissio peccatorum, ac donum regni celestis non sint concupiscenda; que utique res Domini sunt. Sed quoniam nobis de sacris rebus Ecclesiarum sermo est, secundum illud nunc loquimur quod Dominus in lege precepit, dicens: Non loquaris contra proximum tuum falsum testimonium. Non concupisces uxorem proximi tui, non domum, non agrum, non seruum, non ancillam, non bouem, non asinum, et uniuersa que illius sunt. In quibus uerbis summopere est considerandum, quia si contra quemlibet proximum, ob quamcunque rem,  falsum exsistere uel adhibere testem non oportet; multo minus licet contra Dominum, ob illius Ecclesie facultates eius nomini consecratas. Simili quoque modo, si domus, aut ager, seruus, aut ancilla, et cetera que sunt proximi, concupisci non debent; multo itaque magis ea que ad sustentationem pauperum Domino sunt tradita, non sunt concupiscenda.

XXuII. Apparet autem in huiuscemodi rebus multitudo miserationum Dei, qui gratanter ab homine dignatur recipere que ipse dedit. Hinc denique est quod ei Dauid fideliter confitetur dicens: Tua sunt enim omnia; et que de manu tua accepimus, dedimus tibi. Nequaquam igitur consecrata  Deo concupisci uel auferri debent, quin potius tali mente pensari, atque ita illibata et ab omni usu communi seposita custodiri, ut ipse Dominus in Deuteronomio insinuat, ita dicens: Loqueris in conspectu Domini Dei tui: attuli quod sanctificatum est de domo mea, et dedi illud Leuite, et aduene, et pupillo, et uidue, sicut iussisti mihi. Non preteriui mandata tua, nec sum oblitus imperii. Non comedi ex eis in luctu meo, nec separaui in qualibet immunditia mea, nec expendi ex his quidquam in re funebri. Obediui uoci Domini Dei mei, et feci omnia sicut precepisti mihi. Respice de sanctuario tuo, et de excelso celorum habitaculo, et benedic populo tuo, et terre quam dedistis nobis. Tali itaque, ut dictum est, nobis cordis deuotione primitiue uel decime considerande  sunt, tanta ueneratione intacte seruande, et cum huiusmodi confessionis puritate Domino offerende, quatenus Dei de excelso celorum respectus, et populi ac terre benedictio possint facilius promereri.

XXuIII. Huic confessioni a Domino iniuncte fidelibus, illa quoque Apostoli sententia congruenter ualet adiungi, qua fideli discipulo precepit, dicens: Si quis fidelis, [a 1Kb] uel si qua fidelis, habet uiduas, subministret illis, et non grauetur Ecclesia, ut his que uere uidue sunt, sufficiat. Qui bene presunt presbyteri, duplici honore digni habeantur, maxime qui laborant in uerbo et doctrina. Dicit enim Scriptura: Non infrenabis os boui trituranti. Et: Dignus est operarius mercede sua. In quibus uerbis id precipue  arbitror considerandum, quia si uidua cuiuslibet fidelis, ab illo est sustentanda, ne grauetur Ecclesia, multo magis aliunde subministrandum est [b 1Kb] canibus et cauallis, ceterisque tam hominum quam animantium ministris, que uel ad delicias, uel ad pompas, turpesque iocos, a diuitibus possidentur. Et hoc ideo, ne Ecclesiam Dei non solum grauent, uerum etiam uastent, funditusque predentur. Id namque nimis esse illicitum non hac sola sententia ostenditur, sed multifarie in toto Scripture diuine corpore demonstratur: ubi non solum preuaricantium pene, sed remunerationes fideliter tractantium res Domino consecratas, multis modis describuntur.

XXIX. Quicunque autem opus hoc lectione et  consideratione dignum duxerit, nouerit omnino non hec nos de solis laicis dicere, [c 1Kb] sed etiam de episcopis, abbatibus, [d 2Kb] siue quibusdam clericis, qui aliud faciunt de sepedictis sacris rebus, quam quod faciendum est, aut aliter eas quam a Deo et sanctis patribus ac rectoribus constitutum est, tractant. De qua re non est necesse, ad multa dicendum, nobis plurimum laborare. Quoniam liquido patet hominibus  ratione utentibus, quanta ex his reprehensibiliter et minus decenter agantur ab his etiam quos sacer ordo ad ecclesiasticum regimen admittit. Quibus profecto omni attentione pensanda et expauescenda esset illa sententia, qua ex eorum persona beatus Iob loquitur, dicens: Si aduersum me terra mea clamat, et cum ipsa sulci eius deflent; si fructus eius comedi absque pecunia, et animam agricolarum eius afflixi; pro frumento oriatur mihi tribulus, et pro hordeo spina. In quibus uerbis quamuis et alius inueniatur intellectus, pertinens ad murmurationem subdite plebis, cum merito conqueritur aduersus pastorem ob negligentiam predicationis, uel impedimenta exemplorum malorum, potest tamen et ad personam ecclesiastice familie non inconuenienter  aptari: quam cum inique peruersus pastor opprimit, et indigne rebus Deo sacratis abutitur, cumque statum et illicitos appetitus suos ac suorum ad iactantiam pompasque mendacii exornat, imo deturpat, non sola Ecclesia, cui ipse preest, sed et omnes qui morum illius feditatem cognoscunt, ad murmurationem derogationemque contra eiusmodi rectorem excitantur. [e 1Kb] Hic talis, etiamsi predicationis eroget pecuniam, ob carnales tamen libitus et indecentes actus non potest statutam euadere penam, quin pro delectationibus uite presentis, eternarum penarum illi punctiones oriantur.

XXX. Nec tamen hec sententia solos prauos episcopos, presbyteros, uel abbates percutit, et laicos indebite ecclesiasticis rebus utentes securos relinquit.  Quibus illud summopere hoc loco pensandum est; quia si is quem utcunque ordo acceptus uel impensa predicatio comitantur, propter lasciuiam et turpis lucri appetitum malo suo easdem res in communes usus expendit; ille qui nec ministerium ecclesiasticum sortitur uel exsequitur, nec pecuniam uerbi erogat, sed insuper quidquid ad pompam pertinet, siue lasciuiam, quasi licentius properat, sacris  rebus utitur, quanto maiori malo suo conuiuia splendida de sacris rebus, quibus gementes et merentes in tribulatione paupertatis debuerant consolari, epulatur cum diuitibus epulantibus, gaudens, ridensque, et opus Domini non recipiens, et quasi agens que Deo placeant iucundatur, satiat preterea et inebriat histriones, mimos, turpissimosque et uanissimos [a 1Kb] ioculares, cum pauperes Ecclesie fame discruciati intereant. Quam rem considerandam prudentibus offerimus, non autem exponendo aperimus, quoniam etsi dictum est diuitibus: Agite nunc, diuites, plorate ululantes in miseriis, que aduenient uobis: diuitie uestre putrefacte sunt, et uestimenta uestra a tineis comesta sunt, aurum et argentum uestrum eruginauit, et erugo eorum testimonium erit  uobis, et manducauit uestras carnes, sicut ignis; thesaurizatis in nouissimis diebus. Et iterum: Epulati estis super terram, et in deliciis enutritis corda uestra. Non tamen preceptum est eis ut epulis quotidianis uacarent, et pretiosissimis induerentur uestibus, ne forte uel eorum diuitie putrefacte remanerent,  uel a tineis uestimenta comederentur; imo sicut pro auaritia, sic et pro epulis, et pro luxuriis, presentis sententie comminatione feriuntur.

XXXI. Si autem hec dicta sunt illis qui talia forsitan de propriis rebus agebant, multo magis quibusdam presentis temporis diuitibus dici potest: Ululate in miseriis aduenientibus; quoniam epulantibus uobis de rebus non uestris, et thesaurizantibus de his que ad sustentationem pauperum Ecclesie tradita sunt, ipsi pauperes et ecclesiastica familia fame cruciantur; et qui ex eis fraudatus a uobis est uel oppressus, clamat, et clamor eorum in aures Domini Sabaoth introiit, qui dixit: Non negabis mercedem indigentis et pauperis; sed eadem die reddes  ei pretium laboris sui ante solis occasum, ne clamet contra te ad Dominum, et fiat tibi in peccatum. Et multa huiusmodi, que de hac re, et de omnibus que superius comprehensa sunt, in diuinis libris dicuntur, nec ab ullo prorsus hominum absque sui grauissimo damno negliguntur





LIBER DE DIuINIS SENTENTIIS DIGESTUS, CUM BREuISSIMIS ADNOTATIONIBUS, CONTRA DAMNABILEM OPINIONEM PUTANTIUM, [a 2Kb] DIuINI IUDICII uERITATEM IGNE, uEL AQUIS, uEL CONFLICTU ARMORUM PATEFIERI.


I. In nomine Domini Dei et Saluatoris nostri Iesu Christi qui est pax nostra, quique fecit utraque unum, et medium parietem macerie soluens inimicitiam in carne sua, legem mandatorum decretis euacuans, ut duos condat in semetipsum in uno nouo homine, faciat pacem, et reconciliet ambos in uno corpore Deo per crucem, interficiens inimicitias in semetipso, et ueniens euangelizauit pacem uobis, qui longe fuistis, et pacem his qui prope. Quoniam per ipsum habemus accessum ambo in uno spiritu ad Patrem . Incipiunt testimonia diuina de litteris euangelicis, et apostolicis, atque propheticis, quibus luce clarius demonstratur contraria esse reconciliationi  generis humani, ac reconciliatori Christo, pugne domestice et conflictus fraterni, putantium rerum labentium dubia et occulta posse patefieri, et per res contrarias ueritati ueritatem latentem monstrari. Nam si omnipotens Deus, mundi conditor et rector, iudicii ueritatem in rebus latentibus per mutuas cedes inueniri uoluisset, aut permisisset, nec iudices aut [b 1Kb] magistros per singulas urbes constitui precepisset, nec testibus inficiantes conuinci, nec ubi testes desunt, controuersiam per iusiurandum finiri. Sed nec illam legem inter uirum et uxorem, si spiritus zelotypie uirum concitauerit, daret, ut per aquas amarissimas [c 3Kb] probaretur mulier adultera  esse, aut innocens. uel etiam de inuento cadauere hominis occisi iuberet propinquioris ciuitatis principes conuenire, et lauare manus, ac protestantes coram Deo dicere quod manus eorum non effuderint sanguinem innocentem. Neque sanctus et innocens uir Dauid persecutori suo Saul diceret: Si Deus te incitat contra me, odoretur sacrificio, et cetera. Sed potius diceret: Mitte unum de tuis qui congrediatur mecum singulari certamine, et probet me reum tibi esse, si occiderit, aut certe: Iube ferrum uel aquas calefieri, quas manibus illesus attrectem, aut: [a 1Kb] Constitue cruces, ad quas stans immobilis perseuerem.

II. Cum autem nichil tale lex diuina uel etiam humana sanxerit, et uani homines nominent ista [b 1Kb] iudicium  Dei; unde probari potest iudicium esse Dei, quod Deus nunquam precepit, nunquam uoluit, nunquam denique sanctorum et quorumlibet fidelium exemplis introductum monstratur. Quasi omnipotens Deus animositatibus uel [c 1Kb] adinuentionibus hominum seruire debeat, aut ipse sibi contraria agat; ut qui in lege et in Euangelio precepit ut diligat homo proximum suum sicut seipsum, iterum, ac si uoluntate mutata, cum ceperint homines contendere inter se de rebus insensibilibus , inuocatus Dominus ostendit iustitiam temporalem, uel potius uilissimam; que nec proprie dicitur iustitia, quia nullus inde fit iustus; et cum stat unus aduersus alterum, uir scilicet aduersus proximum suum, quem certe sicut seipsum diligere debet, agente Domino corruat unus coram altero, et quem per sanctam legem diligi iusserat, per legem cupiditatis occidi aut prosterni a proximo faciat. Nempe Apostolus ostendit esse legem peccati, et legem carnis, et legem mortis, ex quibus ista sunt contraria legi spiritus, et legi uite. Nam hi qui spiritu Dei aguntur, et idcirco sunt filii Dei,  audiunt Apostolum docentem: Iam quidem omnino delictum est quod iudicia habetis inter uos. Quare non magis iniuriam accipitis? Quare non magis fraudem patimini?

III. Neque hoc dicimus quasi iudicia inter homines necessaria non sint. Non solum autem necessaria, uerum etiam bona sunt; sed illa de quibus Dominus Salomoni loquitur: Quia postulasti, inquit, tibi sapientiam ad discernendum iudicium, ecce feci tibi secundum sermones tuos, et dedi tibi cor sapiens, et  intelligens. Et in alio loco: Multitudo sapientium, sanitas est orbis terrarum; et rex sapiens, populi stabilimentum est. Et iterum: Melior est sapientia quam uires, et uir prudens magis quam fortis. Audite ergo, reges, et intelligite, discite, iudices, finium terre. Itemque: Habebo propter hanc  claritatem ad turbas, et honorem apud seniores iuuenis, et acutus inueniar in iudicio. De quo beatus quoque Iob fatetur dicens: Si contempsi subire iudicium cum seruo meo, et ancilla mea, cum disceptarent aduersum me. Neque enim sanctus Iob cum seruis ancillisque gladiis aut fustibus confligebat; cum sciret equitatem non cedibus, sed sapientia et misericordia componendam, que per seipsam loquitur dicens: Meum est consilium,  et equitas, mea est prudentia, mea est fortitudo. Per me reges regnant, et legum conditores iusta decernunt. Per me principes imperant, et potentes decernunt iustitiam. Hinc autem eterna Dei sapientia indubitanti fide querenda est, precibus et lectionibus assiduis obtinenda est, Apostolo Iacobo protestante: Si quis, inquit, uestrum indiget sapientia, postulet a Deo qui dat omnibus affluenter, et non improperat, et dabitur ei. Postulet autem in fide nichil hesitans. Quod uero instanti lectione sit eadem sapientia perquirenda, ita Dominus Iosue contestans ostendit: Confortare igitur, et esto robustus ualde, ut custodias et facias omnem legem quam precepit tibi Moyses seruus meus. Ne declines ab ea ad dexteram, uel ad sinistram, ut intelligas cuncta que agis. Non recedat uolumen legis huius de ore tuo:  sed meditaberis in eo diebus ac noctibus, ut custodias et facias omnia que scripta sunt in eo.

Iu. Neque putandum est quod aut in istis bellis domesticis, aut in insidiis latronum, aut quibuslibet rixis ciuilibus siue domesticis cadat homo, nisi Deo tradente in manus proximi sui, sicut ipse per Prophetam aduersum malos pastores loquitur, dicens: Et pastores eorum non parcebant eis, et ego non parcam ultra super habitantes terram, dicit Dominus. Ecce ego tradam homines, unumquemque in manu proximi sui, et in manu regis sui, et concident terram, et non eruam de manu eorum, et pascam pecus occisionis propter hoc, o pauperes gregis. Sed et illud in hac sententia notandum est quod electi dicantur pecora  occisionis, sicut et Apostolus de psalmo sumens testimonium dicit: Quia propter te mortificamur tota die, estimati sumus ut oues occisionis. Et in lege preceptum est: Qui percusserit hominem, uolens occidere, morte moriatur. Qui autem non est insidiatus, sed Deus illum tradidit in manu eius; constituam tibi locum quo fugere debeat.

u. Tota namque fide credere debemus quod nichil  fiat in mundo, nisi Deo aut dispensante, aut permittente; cum et capilli capitis fidelium omnes numerati sint, et unus ex duobus aut quinque passeribus non cadat in terram sine Deo, et sicut quidam sanctorum ait : » Nec folium de arbore sine nutu Dei decidat. « Tamen quia notissimum est bonos a malis interfici, nunquam autem malos a bonis, nisi in bellis publicis et legalibus iudiciis, pertinet hoc ad occulta iudicia Dei, que sunt sicut abyssus multa, nec est datum hominibus nosse cur omnipotens ita permittat fieri. Solere autem iustos ab iniquis interfici testatur et Dauid, super Abner interitu, dicens: Nequaquam ut mori solent ignaui, mortuus est Abner; sed sicut solent cadere coram filiis iniquitatis, corruit. Sed, ut diximus, nulli  hec inuestigare concessum est, quando et ipse Paulus, ad tertium celum raptus, et iterum in paradiso admirans, exclamet, dicens incomprehensibilia esse iudicia Dei et inuestigabiles uias eius. Quis enim cognouit sensum Domini? aut quis consiliarius eius fuit?

uI. Hec pie humiliterque considerantibus apparet non posse cedibus, ferro uel aqua, occultas et latentes res inueniri. Nam si possent, ubi essent occulta Dei iudicia? Deberet ergo inter catholicos et hereticos tali examine ueritas indagari, sicut quidam superbus ac stultus [a 1Kb] hereticus Gundobadus Burgundionum rex tentabat expetere a beato Auito, egregio et orthodoxo predicatore, qui eius uesaniam sapientissime laudabiliterque repressit atque redarguit.  Quod si talibus adinuentionibus, ut sepe diximus, ualerent latentes culpe inueniri, nec sapientia, nec sapientes, neque iudices, neque magistri essent necessarii. Sed quia uerissimum est quod de Deo dicitur: Apud ipsum est fortitudo et sapientia, ipse nouit et decipientem et eum qui decipitur; ab ipso et secundum ipsum querenda est rerum et iudiciorum ueritas. Iam nunc [b 1Kb] ponende sunt ipse diuine sententie, et perspiciendum in eis quales auctor earum uelit esse, uel quid aut qualiter agere debeant reconciliati populus acquisitionis, filii resurrectionis, oues summi pastoris, et erga se inuicem et erga lupos ac bestias insidiantes.


SEQUUNTUR SENTENTIAE.


Gloria in excelsis Deo, et in terra pax hominibus bone uoluntatis.

Quando stant duo altrinsecus parati ad mutuam cedem, non est eis hec bona uoluntas; et ideo angeli pacis non adsunt illis eterna gaudia offerentes.

Pax multa diligentibus legem tuam, et non est illis scandalum.


A quibus pax multa scandalum non excludit, necdum habent plenitudinem legis, que caritas est.

Beati mites, quoniam ipsi possidebunt terram.

Forsitan dicturi sunt contentiosi, ad possidendam terram uiuentium mansuetudinem esse necessariam; ad defendendam autem terram morientium, fraternam congressionem? Sed audiant Apostolum dicentem: Nos talem consuetudinem non habemus, neque Ecclesie Christi.

Beati misericordes, quoniam ipsi misericordiam consequentur. Beati pacifici, quoniam filii Dei uocabuntur.

Non offertur eterna misericordia et honor filiorum Dei immisericordibus, et pacem disrumpentibus, sed facientibus.


Audistis quia dictum est antiquis: Non occides. Qui autem occiderit, reus erit iudicio. Ego autem dico uobis, quia omnis qui irascitur fratri suo, reus erit iudicio. Qui autem dixerit fratri suo Racha, reus erit consilii. Qui autem dixerit Fatue, reus erit gehenne ignis, etc. Audistis quia dictum est: Oculum pro oculo, et dentem pro dente. Ego autem dico uobis non resistere malo; sed si quis te percusserit in dextera maxilla tua, prebe illi et alteram. Et ei qui uult tecum iudicio contendere, et tunicam tuam tollere, dimitte ei et pallium, et reliqua.

Antiquo populo preceptum ut qualem quis alteri maculam inflixisset, talem sustinere compelleretur; nouo autem, nullum malum inferre, sed illatum equanimiter tolerare. Qui ergo non solum non resistit,  sed etiam modum talionis supergrediens excedit, nec ad antiquum populum pertinet, nec ad nouum. Quos iubemur diligere, non permittimur nocentes ledere.

Tribus modis peccatur, cogitatione, locutione et actione. Patet ergo in cogitatione radicem esse malorum, fructus autem in operatione. Et consequenter ueteri populo fructus malorum uetantur, in nouo uero radices exstirpare iubemur: ideoque apud illos homicidium in reatu erat; apud nos autem ira occulta et sermo iniuriosus. Quapropter qui mentem non purgat a furore, nec manus compescit a cede, nec cum antiquis legi subditus est, nec cum nouis euangelice gratie libertate donatus.

Audistis quia dictum est: Diliges proximum tuum,  et odies inimicum tuum. Ego autem dico uobis: Diligite inimicos uestros, benefacite his qui oderunt uos, et orate pro persequentibus et calumniantibus uos, ut sitis filii Patris uestri, qui in celis est, qui solem suum oriri facit super bonos et malos, et pluit super iustos et iniustos. Si enim diligitis eos qui uos diligunt, quam mercedem habebitis? Nonne et publicani hoc faciunt? Et si salutaueritis fratres uestros tantum, quid amplius facitis? Nonne ethnici hoc faciunt? Estote ergo uos perfecti, sicut et Pater uester celestis perfectus est. Si enim dimiseritis hominibus peccata eorum, dimittet et uobis Pater uester celestis delicta uestra. Si autem non dimiseritis hominibus, nec Pater uester dimittet peccata uestra. Omnia ergo quecunque uultis  ut faciant uobis homines, et uos facite eis. Hec est enim lex et prophete.

Nullo modo quis potest filius Dei esse, nisi imitetur. Qui ergo non imitando, a tanta nobilitate degenerat, non ueraciter sed falso dicit: Pater noster, qui es in celis. Et ideo non tantum crudelitate, sed et falsitate damnatur. Si non intrabimus in regnum celorum, nisi abundauerit iustitia nostra plusquam Scribarum et Phariseorum: quanto magis nisi abundauerit plusquam publicanorum et ethnicorum?

Qui perfectionem remunerat, nichil corruptioni nisi damnationem reseruat. Considera, o amator rerum periturarum, et neglector tui, quia alii in te peccanti potes dimittere, tibimetipsi non potes.  Et quia ad tam graue malum nullum maius remedium inuenitur, quam ut dimittas que potes, ut dimittantur tibi que committere uales, delere non potes.

Qui amat patrem aut matrem plus quam me, non est me dignus; et qui amat filium aut filiam super me, non est me dignus.

Si ille qui patrem matremue plus amat quam Deum, non eo est dignus, quanto magis est indignus, si plus amauerit terram uel porcum? Amplius enim hec amare conuincitur, qui pro talibus caritatem, que Deus est, offendere non ueretur.

Amen dico uobis: Nisi conuersi fueritis et efficiamini sicut paruuli, non intrabitis in regnum celorum.


Huius precepti negligentiam cruciatus irremediabilis et infinitus sequetur. Porta regni celestis angusta est: que paruulos capit, sed enormes excludit. Qui ergo stat paratus ad cedem, dum non simplicitate paruulorum humilis, sed gigantea ostentatione uult uideri terribilis, ab huius ingressu omnino reiicitur.

Festina implere, dum manus et pedes solutos habes, quia uenient dies de quibus dices: Non mihi placent; ubi ligatis pedibus et manibus mitteris in tenebras exteriores, id est, fugiendi operandique licentia subtrahetur.

Domine, quoties peccauerit in me frater meus, et dimittam ei? usque septies? Dicit illi iehsu: Non dico tibi usque septies, sed usque septuagies septies.


Serue nequam, omne debitum dimisi tibi, quoniam rogasti me, usque: Sic et Pater meus celestis faciet uobis, si non remiseritis unusquisque fratri suo de cordibus uestris. Conuerte gladium tuum in locum suum. Omnes enim qui acceperint gladium, gladio peribunt. Habete inter uos salem, et pacem habete inter uos.

Quoniam graue malum est peccanti fratri de corde non ignoscere. Quo fit ut olim per penitentiam dimissa peccata reuocentur ad uindictam.

Quanto melior est anima corpore, tanto peior est gladius, quo anima in eternum perimitur, quam quo corpus ad tempus occiditur.

Sicut pulmentum quodlibet absque sale non est  aptum et utile; sic omnis uirtus, etiam ipsa fides, non ualet ad salutem hominis sine pace.

Quis horum trium uidetur tibi proximus fuisse illi qui incidit in latrones? Et ille dixit: Qui fecit misericordiam in illum. Si filii Abrahe estis, opera Abrahe facite. Nunc autem queritis me interficere, hominem, qui uera locutus sum uobis, que audiui a Deo. Hoc Abraham non fecit. uos facitis opera patris uestri. Oues mee uocem meam audiunt, et ego cognosco eas, et sequuntur me.

Si sacerdos et leuita, qui uulnerato a latronibus plagas non imposuerunt, sed quia non profuerunt, proximi non fuerunt, quanto magis illi qui plagas infligunt, proximi non sunt? Qui ergo non impertiendo misericordiam a proximitate se alienum facit, alienus  est et a medicamento quod uulnerato iacenti celestis Samaritanus clementer infudit.

Qui domesticum fidei occidere querit, non est filius Abrahe, quia hoc Abraham non fecit. Facit autem opera patris, id est, diaboli, qui ab initio homicida erat. Qui summe bonum pastorem sequuntur, oues sunt; qui autem in membris suis illum insequuntur, lupi sunt.

Si quis mihi ministrat, me sequatur: et ubi sum ego, illic et minister meus erit.

Si qui ministrat, sequitur; qui aduersatur, insequitur.

[a 5Kb] Mandatum nouum do uobis, ut diligatis inuicem,  sicut dilexi uos, ut et uos diligatis inuicem. In hoc cognoscent omnes quia mei discipuli estis, si dilectionem habueritis ad inuicem.

Non pro his autem rogo tantum, sed pro eis qui credituri sunt per uerbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint, ut mundus credat quia tu me misisti. Sit autem omnis homo uelox ad audiendum, tardus autem ad loquendum, et tardus ad iram. Ira enim uiri iustitiam Dei non operatur.

Si dilectione cognoscuntur discipuli Domini, rixis et contentionibus cognoscuntur discipuli diaboli.

Si unitas trahit mundum ad fidem, dissensio impellit mundum ad perfidiam.

Quod si zelum amarum habetis, et contentiones in  cordibus uestris, nolite gloriari et mendaces esse aduersus ueritatem. Non est ista supientia desursum descendens, sed terrena, animalis, diabolica. Ubi enim zelus et contentio, ibi inconstantia et omne opus prauum.

Et Paulus apostolus ait: Noli uerbis contendere, ad nichil enim utile est, nisi ad subuersionem audientium, de hac sapientia, que non est desursum, sed terrena atque diabolica sit. Et illud beatus Paulus insinuat, dicens: Profana autem et inania loqui deuita. Multum enim proficiunt ad impietatem, et sermo eorum ut cancer serpit.

Si ergo contentio cordium mendaces ostendit aduersus ueritatem, et contentio uerborum subuertit  audientes; quanto magis contentio manuum et armorum?

Non unum opus prauum, aut pars operum, sed omne opus, sicut et Paulus ostendit: His autem qui ex contentione, et qui non acquiescunt ueritati, credunt autem iniquitati, ira et indignatio, tribulatio et angustia in omnem animam hominis operantis malum.

Que autem desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordie, et fructibus bonis, iudicans sine simulatione. Fructus autem iustitie in pace seminatur facientibus pacem.

Perpende, o iudex, quia illa sapientia que iudicat sine simulatione, dolo et fraude, pacifica est et plena misericordie.


Unde bella et lites in uobis? Nonne hinc? ex concupiscentiis uestris, que militant in membris uestris? Concupiscitis, et non habetis: occiditis, et zelatis; non potestis adipisci: litigatis, et belligeratis, et non habetis, propter quod non postulastis. Petitis, et non accipitis; eo quod male petatis: ut in concupiscentiis uestris insumatis. Adulteri, nescitis quia amicitia huiusmodi, inimica est Dei?

Unde sint bella et lites, aperte hic ostenditur.

Quicunque ergo uoluerit amicus esse seculi huius, inimicus Dei constituitur. Agite nunc, diuites, plorate ululantes in miseriis que aduenient uobis.

Cum non dicat, Quicunque est, sed Quicunque uoluerit amicus esse seculi huius, patenter ostendit quia eodem modo quo Dominus adulterum esse pronuntiat  in Euangelio, qui uiderit mulierem ad concupiscendum eam, iam mechatus est eam in corde suo, etiamsi ad expletionem operis nefarii non peruenerit, quicunque uult amicus esse seculi huius, iam adulter est, etiamsi non peruenerit ad honores et diuitias seculi, sicut et apostolus Paulus non Qui fiunt, inquit, sed Qui uolunt diuites fieri, incidunt in tentationem et laqueum diaboli, ac per hoc efficiuntur inimici Dei.

Melius est enim benefacientes  pati, quam malefacientes.

Hec sententia demonstrat et benefacientes mala huius seculi pati, non autem, ut plerique estimant, solos mala facientes.


Estote itaque prudentes et uigilate in orationibus. Ante omnia, mutuam in uobismetipsis caritatem continuam habentes: quia caritas operit multitudinem peccatorum. uos autem curam omnem subinferentes, ministrate in fide uestra uirtutem, in uirtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore autem fraternitatis caritatem.

Non habet continuam caritatem qui aduersus proximum consurgit ad congrediendum. Sed et hoc notandum quia si caritas operit multitudinem peccatorum, rixe et contentiones cumulant copiam flagitiorum.


Hec omnia si uobiscum adsint et superent, non uacuos nec sine fructu uos constituent in Domini nostri Iesu Christi cognitionem. Cui enim non presto sunt hec, cecus est, et manu tentans, obliuionem accipiens, purgationem ueterum suorum delictorum. In hoc manifesti sunt filii Dei et filii diaboli. Omnis qui non est iustus, non est de Deo; et qui non diligit fratrem suum: quoniam hec est annuntiatio, quam audistis ab initio, ut diligamus alterutrum. Non sicut Cain, qui ex maligno erat, et occidit fratrem suum. Et propter quid occidit eum? Quoniam opera eius maligna erant; fratris autem eius iusta. Nolite mirari, fratres, si odit uos mundus. Nos scimus quoniam translati sumus de morte in uitam, quoniam diligimus fratres. Qui non diligit fratrem suum, homicida est.  Et scitis quoniam omnis homicida non habet uitam eternam in se manentem. In hoc cognouimus caritatem Dei, quoniam ille pro nobis animam suam posuit, et nos debemus pro fratribus ponere.

Aperte hic ostendit Apostolus quia cui he uirtutes adsunt, non est infructuosus, et uacuus; cui uero non adsunt, cecus est, et in tenebris ambulans.

Benedicite persequentibus uos; benedicite, et nolite maledicere. Gaudete cum gaudentibus, flete cum flentibus. Id ipsum inuicem sentientes, non alta sapientes, sed humilibus consentientes. Nolite esse prudentes apud uosmetipsos, nulli malum pro malo reddentes; prouidentes bona, non tantum coram Deo, sed etiam coram omnibus hominibus si fieri potest, quod ex uobis est, cum omnibus hominibus pacem habentes: non  uosmetipsos defendentes, karissimi, sed date locum ire. Scriptum est enim: Mihi uindictam; ego retribuam, dicit Dominus. Sed si esurierit inimicus tuus, ciba illum: si sitit, potum da illi. Hoc enim faciens, carbones ignis congeres super caput eius. Noli uinci a malo, sed uince in bono malum. Diliges proximum tuum tanquam teipsum. Dilectio proximi malum non operatur. Plenitudo ergo legis est dilectio.

Non solum persequi persequentes non debemus, sed neque maledicere, sed e contrario, ex corde benedicere

ue mundo ab scandalis! Magna cecitas et profunda miseria! Nondum cognouimus proximum nobis malum fecisse; et nostro malo conamur eum qui  forte innocens est malefactorem ostendere.

Non solum flentes facere non debemus; sed e contrario, quoscunque flentes uiderimus, flere cum eis et ipsi debemus

Debemus autem nos firmiores imbecillitatem infirmorum sustinere, et non nobis placere. Unusquisque proximo suo placcat in bonum ad edificationem. Etenim Christus non sibi placuit; sed sicut scriptum est; Improperia improperantium tibi ceciderunt super me. Quecunque enim scripta sunt, ad nostram doctrinam scripta sunt; ut per patientiam et consolationem Scripturarum spem habeamus.

Non uis ei in bonum placere, contra quem exserto  brachio gladium uibrans, aut [a 1Kb] matarum tenens, stas paratus ad cedendum tam atrociter, ut omni uirtute nudatus in terram prosternatur, et se reum fateatur, etiamsi non sit.

Deus autem patientie et solatii det uobis idipsum sapere in alterutrum secundum Iesum Christum, ut unanimes uno ore honorificetis Deum et Patrem Domini nostri Iesu Christi. Propter quod suscipite inuicem, sicut et Christus suscepit uos in honorem Dei.

Ubi contraria sibi homines ore, id est uerbis, opponunt contentionibus, ibi unanimitas animorum esse non potest, ac per hoc a talibus non honorificatur Deus, sed semper inhonoratur.

Charitas patiens est, benigna est. Charitas non emulatur, non agit perperam, non inflatur, non est  ambitiosa, non querit que sua sunt, non irritatur, non cogitat malum, non gaudet super iniquitatem, congaudet autem ueritati, omnia suffert, omnia credit, omnia sperat, omnia sustinet, caritas nunquam excidit.

Si urgente caritate Christi congruentes et contemperati esse debemus proximis, pensandum est qui surget ad rixas et dissensiones. Seruum certe Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt.

Patiens est et benigna, quia quos per patientiam tolerat, per benignitatem amat. Et si is qui tolerat, nec tamen diligit, non exercet opus caritatis; quanto magis qui nec tolerat? Si caritas non irritat,  ad irascendum non concitatur, neque gaudet super iniquitate; pensandum omnino est, quam longe a caritate sint, qui se aduersus inuicem prouocantes, pro terrena cupiditate confligunt. Charitas non excidit: quia semper est in profectu, nunquam autem uenit in defectu.

Siue enim mente excedimus, Deo; siue sobrii sumus, uobis. Charitas enim Christi urget nos; estimantes hoc, quoniam si unus pro omnibus mortuus est, ergo omnes mortui sunt; et pro omnibus mortuus est; ut et qui uiuunt, iam non sibi uiuant, sed ei qui pro ipsis mortuus est et resurrexit.

Ii pro quibus Christus mortuus est, non sibi debent uiuere, sed Christo. Qui autem Christo uiuit, nullo modo uult ledere proximum. Quapropter querendum  est, ille qui paratur ad ledendum proximum,  occidendo, aut cedibus prosternendo, cui uiuit, sibi, an diabolo, cum certum sit eum Christo non uiuere.

Fratres, gaudete, perfecti estote, exhortamini, idem sapite, pacem habete; et Deus dilectionis et pacis erit uobiscum. Omnis amaritudo, et ira, et indignatio, et clamor, et blasphemia tollatur a uobis, cum omni malitia. Estote autem inuicem benigni, misericordes, donantes inuicem, sicut et Deus donauit nobis.

Perfectorum est idem, id est unum, non diuersa et aduersa sapere, et idcirco pacem habere. Qui autem contraria agunt rixando et litigando, perpendant utrum Deus pacis cum illis sit. Et cum certum sit Deum non habentem, qui uita est animarum, mortuum esse; procul dubio colligitur mortuorum esse mortificare, proximum uelle non uiuere.


Estote ergo imitatores Dei, sicut filii karissimi; et ambulate in dilectione, sicut Christus dilexit nos. Non est nobis conluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritalia nequitie in celestibus.

Hec sententia regula est Christianorum, et tam aperta, ut quilibet in ea uelut in speculo se ualeat considerare.

Fratres, quecunque sunt uera, quecunque pudica, quecunque iusta, quecunque sancta, quecunque amabilia, quecunque bone fame, si qua uirtus, si qua laus discipline, hec cogitate. Que et didicistis, et accepistis, et audistis, et uidistis in me, hec agite; et Deus pacis erit uobiscum.


Quicunque uult Deum pacis secum habere, templum uidelicet eius esse, ista agat que hec sententia docet, ut glorificet et portet Deum in corpore suo. Quia qui Deum non portat ad uitam suam, portabit inimicum uelit nolit ad mortem suam.

Rogamus uos, fratres, corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat; sed semper quod bonum est sectamini in inuicem, et in omnes. Semper gaudete. Sine intermissione orate. In omnibus gratias agite. Hec enim uoluntas Dei est in Christo Iesu in omnibus uobis.

Et hec sententia regula est Christianitatis. Sed ualde notandum quod [b 2Kb] iubet hominem patientem  esse ad omnes, non ad amicos tantum. Patientia enim maxime ad inimicos est necessaria.


uidi subtus altare animas interfectorum propter uerbum Dei, et propter testimonium quod habebunt, et clamabant uoce magna dicentes: Usquequo, Dominus sanctus et uerus, non iudicus et uindicas sanguinem nostrum de his qui habitant super terram? Et date sunt eis singule stole albe, et dictum est illis ut requiescerent adhuc modicum tempus, donec impleantur conserui eorum, et fratres eorum, qui interficiendi sunt, sicut et illi.

Hec sententia docet tempus uindicte fidelium non esse in presenti. Nam si sancti pro fide passi querunt uindictam de persecutoribus, de quibus utique uindicandi sunt, et non impetrant; quomodo isti, de quibus agimus, quotiescunque irascuntur proximis, et ad contentionem manuum prosiliunt, putant sibi  Deum famulari, et amarissimis suis motibus deseruire?

ue, ciuitas illa magna Babylon, ciuitas illa fortis, quoniam una hora uenit iudicium tuum!

Si una hora uenturum est iudicium Babylonis, quomodo ciues eius tam frequenter pro se Deum estimant iudicare? Hec sententia demonstrat occulta esse iudicia Dei et impenetrabilia. Unde constat stultam et superbam esse presumptionem eorum qui putant impenetrabilia iudicia Dei bellis et cedibus liquido publicari.

Sanguinem enim animarum uestrarum requiram de manu cunctarum bestiarum, et de manu hominis: de manu uiri et fratris eius requiram animam hominis. Quicunque effuderit humanum sanguinem, fundetur  sanguis illius; ad imaginem quippe Dei factus est homo.

Hec prima lex, a Deo data hominibus, prohibet attentissime humanum sanguinem fundere.

Non omnis qui hominem occiderit, corporaliter occidetur. Sed secundum illud accipiendum est quod Dominus in Euangelio dicit: Omnis enim qui gladium acceperit, peribit. Et Apostolus ait: Quoniam omnis homicida non habet uitam eternam in se manentem. Quare autem hunc reatum tanta pena sequatur, hec causa est, quoniam ad imaginem Dei factus est homo.

Abundant tabernacula predonum, et audacter prouocant Deum, cum ipse dederit omnia in manu eorum. Quare ergo impii uiuunt, sublimati sunt confortatique  diuitiis? Semen eorum permanet coram eis, propinquorum turba et nepotum in conspectu eorum. Domus eorum secure sunt, et pacate, et non est uirga Dei super eos. Bos eorum concepit, et non abortiuit; uacca peperit, et non est priuata fetu suo. Egrediuntur quasi greges paruuli eorum, et infantes eorum exsultant lusibus. Tenent tympanum, et citharam, et gaudent ad sonitum organi. Ducunt in bonis dies suos, et in puncto ad inferna descendunt.

Hec sententia indicat temporalem esse malorum felicitatem. Et idcirco errant qui putant singulis hic retribui quod merentur.

Si habes brachium sicut Deus, et si uoce simili tonas? Circumda tibi decorem, et in sublime erigere, et  esto gloriosus, et speciosis induere uestibus. Disperge superbos in furore tuo, et respiciens omnem arrogantem humilia. Respice cunctos superbos, et confunde eos, et contere impios in loco suo. Absconde eos in puluerem simul, et facies eorum demerge in foueam. Et ego confitebor quod saluare te possit dextera tua.

Qui conflictibus et congressionibus merita hominum se putant posse inuenire, habeant brachium sicut Deus, et in uoce simili tonent, circumdent sibi decorem, et in sublime erigantur, sintque gloriosi, et tunc poterunt sibi ipsi esse saluatores; impiorum autem et superborum dispersores, humiliatores, contritores, et in foueam demersores.

Non enim in arcu meo confidam, neque gladius meus saluabit me; quia saluasti nos de hostibus nostris,  et eos qui oderunt nos confudisti. In Deo laudabimur tota die, et nomen tuum confitebitur in eternum. uerumtamen tu confudisti et proiecisti nos, et non egredieris in exercitibus nostris. uertisti terga nostra hosti, et qui oderunt nos diripuerunt sibi. Dedisti nos quasi gregem ad uorandum, et in gentibus dispersisti nos.

Ista sententia insinuat neminem saluum fieri, aut iustum uel innocentem demonstrari per armaturam corpoream, ipsum autem Deum non semper in hac uita bonis retribuere merita iustitie. Unde et Paulus, qui bonum certamen certauit, cursum consummauit, fidem seruauit, repositam sibi dicit coronam iustitie, non receptam. Nam in presenti quinquies quadragenas una minus accepit, ter uirgis  cesus, semel lapidatus est, ter naufragium fecit, et omnia illa pericula que ipse enumerat, sustinuit.

Deus, uenerunt gentes in hereditatem tuam, polluerunt templum sanctum tuum, posuerunt Hierusalem in aceruum lapidum. Dederunt cadauera seruorum tuorum escam auium celorum, carnes sanctorum tuorum bestiis terre. Effuderunt sanguinem eorum quasi aquam in circuitu Hierusalem, et non erat qui sepeliret. Facti sumus opprobrium uicinis nostris, subsannatio et derisio his qui in circuitu nostro sunt.

Hec sententia eadem ipsa demonstrat que et superior.

Quis ascendet in montem Domini? aut quis stabit in loco sancto eius? Innocens manibus et mundo  corde, qui ingreditur sine macula, et operatur iustitiam, loquitur ueritatem in corde suo, qui non est facilis in lingua sua, neque fecit amico suo malum, et opprobrium non sustinuit super uicinum suum. Qui negligit damnum propter amicum suum, iustus est; iter autem impiorum decipiet eos. Melior est patiens uiro forti; et qui dominatur animo suo, expugnatore urbium. Arma, et gladii in uia peruersi: custos autem anime sue longe recedit ab eo. Cum ceciderit inimicus tuus, ne gaudeas, et in ruina eius ne exsultet cor tuum; ne forte uideat Dominus, et displiceat ei, et auferat ab eo iram suam.

uideat bellator fraternus, si sit innocens manibus,  mundo corde, et faciat omnia que sequens sententia enumerat.

Non solum melior, sed nec bonus uult esse, qui per patientiam non dominatur animo suo. Qui cum proximo decertat propter animal brutum, nec modicum damnum uult negligere propter Deum.

Erues eos qui ducuntur ad mortem, et qui detrahuntur ad interitum liberare ne cesses. Si dixeris: uires non suppetunt: qui inspector est cordis, ipse intelligit, et seruatorem anime tue nichil fallit, reddetque homini iuxta opera sua. uidi sub sole in loco iudicii impietatem, et in loco iustitie iniquitatem. Et dixi in corde meo: Iustum et impium iudicabit Deus, et tempus rei omnis tunc erit. uerti me ad alia, et uidi calumnias que sub sole geruntur, et lacrymas  innocentium, et consolari eos neminem, nec posse resistere eorum uiolentie cunctorum auxilio destitutos.

Non solum debes non ducere ad mortem, uerum etiam eos qui ducuntur eruere, si non uis ut reddat tibi Dominus secundum opera tua.

Quando Dominus inter iustum et impium discreuerit, tempus omnis rei tunc erit, non modo. Quod tempus desiderans Ecclesia, rogat Dominum, dicens: Iudica me, Deus, et discerne causam meam de gente non sancta. Quam rem si homines saltem iustificare ualuissent, non essent mala que sequentes sententie enumerant.

Si uideris calumnias egenorum, et uiolenta iudicia, et subuerti iustitiam in prouincia, non mireris super  hoc negotio: quia excelso alius excelsior, et super hos quoque eminentiores sunt alii.

Excelsus quippe super excelsos hec respicit Deus, qui angelos suos super iudices et reges terre preposuit: qui possunt utique prohibere iniustitiam, et magis in terra ualere quam queuis hominum potestates. Sed quoniam seruat in fine iudicium et consummationem mundi, quando matura seges fuerit, et messores uenerint, iussurus est ut separetur triticum et lolium tradatur incendio; ideo nunc exspectat, et differt sententiam, quandiu ager mundi istius plenius excolatur.

Iustus perit in iustitia sua, et impius multo uiuit tempore in malitia sua.

Dei in occulto sapientia est et tribulare nunc sanctos  ut recipiant mala in uita sua, et peccatores non uisitare pro scelere et quasi ad uindictam reseruare; ut et illis possit eterna bona restituere, et his mala inferre perpetua.

Melius est secundum uoluntatem Dei ut iustus pereat in iustitia sua, quam ut impium occidat propter malitiam illius. Et quia ita fit, ideo prouenit quod sequens sententia dicit:

Sunt iusti quibus multa proueniunt, quasi opera egerint impiorum; et sunt impii qui ita securi sunt, quasi iustorum facta habeant.

Inter ceteras uanitates que in mundo uario feruntur euentu, etiam hoc deprehendi quod iustis ea frequenter eueniunt que impiis euenire debuerant,  et impii tam feliciter in hoc mundo degunt, ut eos putes esse iustissimos.

Nescit homo utrum amore an odio dignus sit; sed omnia in futuro seruantur incerta, eo quod uniuersa eque eueniant iusto et impio, bono et malo, mundo et immundo, immolanti uictimas, et sacrificia contemnenti. Sicut bonus, sic et peccator; ut periurus, ita et ille qui uerum deierat. Hoc est pessimum inter omnia que sub sole fiunt, quia eadem cunctis eueniunt.

Si omnia futuro seruantur incerta, mira fatuitas quorumdam, qui certaminibus exsecrandis putant se de incertis facere certa.

uerti me ad aliud; uidique sub sole, nec uelocium esse cursum, nec fortium bellum, nec sapientum panem,  nec doctorum diuitias, nec artificum gratiam, sed tempus casumque in omnibus. Nescit homo finem suum. Sed sicut pisces capiuntur hamo, et sicut aues comprehenduntur laqueo, sic capiuntur homines tempore malo, cum eis extemplo superuenerit.

Hec sententia non denegat prouidentiam, sed docet exitus rerum hominibus esse incertos. Epistola ad Romanos huic loco congruit: quia non uolentis, neque currentis, sed miserentis Dei sit. Quod autem ait: Non est sapientibus panis, multorum quotidie probatur exemplo, qui cum sapientissimi sint, necessariis indigent, et eruditum uirum latere in obscuro, persecutiones pati, et non solum in populum gratiam non habere, sed inopia et egestate tabescere. Hec autem fiunt, quia incerto statu fluunt omnia,  et non est in presenti meritorum retributio, sed in futuro.

Est malum quod uidi sub sole, quasi per errorem egrediens a facie principis; positum stultum in dignitate sublimi, et diuites cadere deorsum. uidi seruos in equis, et principes ambulantes quasi seruos super terram.

Et hanc ergo iniquitatem se in seculo perspexisse commemorat, quod uideatur iniustum Dei esse iudicium, et siue per ignorationem, siue absque eius fieri uoluntate, ut uel in mundi potestatibus, uel in Ecclesie principatu, sepe hi qui diuites in sermone sunt atque sapientia, diuites etiam in operibus bonis, ignobiles sedeant, et imprudens quisque in Ecclesia teneat principatum: hoc autem fieri a uultu  eius qui in seculo habet potestatem, dum potentes quosque et doctos premat, nec eos in populis apparere permittat; illos uero quos scit esse imprudentes, in Ecclesiis faciat esse maiores, ut ceci a cecis ducantur in foueam.

Quare ostendisti mihi iniquitatem, et laborem, uidere predam, et iniustitiam contra me? et factum est iudicium et contradictio potentior. Propter hoc lacerata est lex, et non peruenit usque ad finem iudicium: quia impius preualet aduersus iustum, propterea egreditur iudicium peruersum.

Hec loquuntur nescientes iudicia Dei inuestigabilia et profundum diuitiarum sapientie et scientie eius, quod non ita uideat Deus, ut uidet homo. Homo  tantum presentia respicit, Deus futura et eterna cognoscit. Communis ad Deum querela sanctorum est, quare contra eos iniustum iudicium fiat, et innoxium in persecutionibus sanguinem fundant; ac si quando ante tribunal steterint iudicum secularium iudex acceptis muneribus condemnet insontem, et reum liberet: quod quidem non solum de iudicibus seculi, sed interdum de [a 1Kb] Ecclesie quoque principibus dici potest, quod propter munera lacerent legem, et non perducant usque ad finem iudicium, et impius preualeat aduersus iustum, et magis in iudicio peccatum diuitis quam pauperis ueritas defendatur, unde querimonia est iudicium exire peruersum. Non debemus super hac rerum inequitate turbari, uidentes et in principio mundi ab impio  Cain interfectum Abel iustum, et postea exsulante Iacob regnare in domo patris Esau. Aegyptii luto et latere affligunt filios Isrel.

Quare non respicis super iniqua agentes, et taces deuorante impio iustiorem se? Et facies homines quasi pisces maris, et quasi reptile non habens principem.

Dominus noster sciens clementie sue pondera atque mensuras, interdum non exaudit clamantem, ut eum probet, et magis prouocet ad rogandum, et quasi igne excoctum, iustiorem et puriorem faciat. Quod intelligens Apostolus., secundum id quod misericordiam  consecutus a Domino, ait, non deficimus; et benedicit Deum in omni tempore, et scit quia qui perseuerauerit usque in finem, hic saluus erit.


De sion egredietur lex, et uerbum Domini de Hierusalem, et iudicabit inter populos multos, et corripiet gentes fortes usque in longinquum, et conflabunt gladios suos in uomeres, et hastas suas in ligones, non sumet gens aduersus gentem gladium, et non discent ultra belligerare. uenite et uidete opera Domini, que posuit prodigia super terram, auferens bella usque ad finem terre. Arcum conteret, et confringet arma, et scuta comburet igni.

Heu, proh dolor! iam in multis gentibus factum est ut bellandi studio cessante, agriculture operam dent, propter quam etiam arma in utensilia uersa sunt; et adhuc Burgundionibus necesse est, propter assidua domestica bella, ut falces, ligones ac uomeres conflentur in gladios.


uacate et uidete quoniam ego sum Deus. Mei autem pene uacillauerunt pedes, pene effusi sunt gressus mei. Quia emulatus sum contra iniquos, pacem peccatorum uidens, quod non recogitauerunt de morte sua, et firmata sint uestibula eorum. In labore hominum non sunt, et cum hominibus non flagellabuntur. Idcirco nutriti sunt ad superbiam, circumdederunt iniquitatem sibi, processerunt a pinguedine oculi eorum, transierunt cogitationes cordis, irriserunt et locuti sunt in malitia, calumniam de Excelso loquentes.

Que et ista sententia dicit, etiam corporaliter  ex parte facta fuissent, si Burgundiones acquieuissent.





SERMO EXHORTATORIUS AD PLEBEM DE FIDEI uERITATE ET TOTIUS BONI INSTITUTIONE.

I. Audite, fratres nostri, familia Christi, grex summi pastoris, populus pascue eius, et oues manus eius. Introite portas eterni regis in confessione, et atria eius in hymnis, ut uobis dicatur: Ecce nunc benedicite Domino, omnes serui Domini, qui statis  in domo Domini, in atriis domus Dei nostri. Querite Dominum, dum inueniri potest: inuocate eum, dum prope est. Et quam prope est! In ipso enim uiuimus, et mouemur, et sumus. Est enim cunctis mentibus interior, cunctis corporibus interior, ipse intus replet, exterius circumdat, inferius portat, superius protegit. Ipse qui nunc sic prope est, ueniet tempus quando inueniri non poterit. Et quare non inuenietur qui ubique est, qui nusquam deest? Quia iam non erit tempus Dominum querendi, sed penas luendi eos qui nunc eum non inueniunt. Agite quod psalmus dicit: Confiteantur tibi, Domine, omnia opera tua, et sancti tui benedicant tibi. Benedicite cum ipsis, aut confitemini cum uniuersis operibus Domino.

II. Non uobis necesse est transmigrare de locis ad loca, de regno ad populum alterum, ad querendum Dominum. Ipse se uobis ultroneus offert, et dicit: Ecce sto ad ostium, et pulso. Si quis audierit uocem meam et aperuerit ianuam, introibo ad illum, et cenabo  cum illo, et ipse mecum. Quid unquam tam dulce? quid tam iucundum? Adiungit etiam, et dicit: Qui uicerit, dabo ei sedere mecum in throno meo. Ecce uult intrare ad te, ut cenes cum illo; non te pigeat aperire. Non solum in mente tua uult cenare tecum, uerum etiam te uult leuare in thronum suum, ut sedeas cum illo. Cui talia promittuntur, quid amplius desiderare debet? Promittit adhuc Dominus, et dicit: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus. Sint ergo lumbi uestri precincti, et lucerne ardentes in manibus uestris, et uos similes hominibus exspectantibus Dominum suum quando reuertatur a nuptiis, ut cum uenerit et pulsauerit, confestim aperiant ei. Beati  serui illi, ad quos ueniunt Pater et Filius, et mansionem apud eos faciunt. ue autem illis qui talem hospitem a se repellunt; quoniam in maleuolam animam non intrabit sapientia, nec habitabit in corpore subdito peccatis. Spiritus sanctus discipline effugiet fictum, et auferet se a cogitationibus que sunt sine intellectu. Et ideo nolite cogitare inania, nolite desiderare peritura; ineptas autem et aniles fabulas deuitate, exercete uos ipsos ad pietatem. Aperite Domino pulsanti, ut intret ad uos, et cenet uobiscum, et mansionem apud uos faciat. Nec tacens pulsat, sed loquitur unicuique anime pulsans: Aperi mihi, soror mea, amica mea, columba mea, immaculata mea. uos autem curam omnem subinferentes ministrate in fide uestra uirtutem, in uirtute autem  scientiam. Si enim meditando de fide uestra et spe, crescitis in scientia et cognitione Dei, non uacui nec sine fructu uiuitis, et ita Dominum hospitem tenetis.

III. Fides est, qua credimus unum Deum omnipotentem, Patrem, et Filium, et Spiritum sanctum, ueram Trinitatem, ueram Unitatem. O quam uera Trinitas, ubi nullus nascitur ex se, nullus procedit a se, sed alter ex altero! Filius uidelicet nascitur ex Patre, Spiritus sanctus procedit ex Patre et Filio. Procul dubio igitur apparet quod alius sit qui genuit, alius qui genitus est, alius qui de utroque procedit. O quam uera Unitas, ubi non est alius spiritus Patris, alius Filii, sed unus utriusque; nec prius procedit ex Patre in Filium, deinde ex Filio ad diffundendum  in cordibus fidelium caritatis donum; sed simul ex utroque. Non est alia deitas Patris, alia Filii, alia Spiritus sancti, sed una trium deitas; et idcirco uere unus Deus. Nam si esset alia et alia, non esset unus. Una ergo deitas, una eternitas, una maiestas, una potentia, una uoluntas, una operatio, una pietas, una gloria. Et quia est omnino alius et alius, ideo Trinitas; et quia non est aliud et aliud, ideo Unitas; quia non est ipse Pater qui Filius, non ipse Filius qui Pater, aut Spiritus sanctus, ideo uera Trinitas. Quia uero hoc est Pater quod Filius, hoc Filius quod Pater et Spiritus, ideo uera Trinitas [Leg. Unitas]. Natiuitatem Filii non precessit potestas aut uoluntas Patris. Sic processionem Spiritus sancti nichil fuit quod precederet. Patrem confitemur genitorem  Filii, factorem autem celi et terre, uisibilium omnium et inuisibilium rerum. Filium confitemur ingenitum Patris, Deum de Deo, lumen de lumine, Deum uerum de Deo uero, natum, non factum, Patri, hoc est, eiusdem cum Patre substantie, per quem omnia facta sunt que in celo, et que in terra, per quem maiestatem Patris laudant angeli, adorant dominationes, tremunt potestates, celi et celorum uirtutes. Spiritum sanctum confitemur uiuificantem, ex Patre et Filio procedentem, cum Patre et Filio adorandum et glorificandum, qui locutus est per prophetas. Donum dantes simul tres, Patrem, Filium, et Spiritum sanctum confitemur, sine confusione indiuisos, sine tempore sempiternos,  sine differentia equales. Unus Dominus magnus et laudabilis nimis, cuius magnitudinis non est finis, et sapientie non est numerus. Magnus certe non mole, sed uirtute; qui dum per molem corporis nusquam est, per incircumscriptam substantiam nusquam deest.

Iu. Hanc ueram Trinitatem, ueramque Unitatem, unum Dominum, laudant de celis, laudant in excelsis omnes angeli, omnes uirtutes, sol et luna, stelle et lumen, celi celorum, et aque que super celos sunt. Quia ipse dixit, et facta sunt; ipse mandauit, et creata sunt. Laudant de terra dracones et omnes abyssi, ignis, grando, nix, glacies, spiritus procellarum, montes et colles, ligna fructifera, et omnes cedri, bestie, et uniuersa pecora, serpentes, et uolucres  pennate, reges terre, et omnes populi, principes, et omnes iudices terre, iuuenes et uirgines, senes cum iunioribus, quia exaltatum est nomen eius solius. Et confessio eius super celum et terram, et laus in Ecclesia sanctorum. Laudantur enim in sanctis suis, in firmamento uirtutis sue, in uirtutibus suis, secundum multitudinem magnitudinis sue, in sono tube, in psalterio et cithara, in tympano et choro, in chordis et organo, in cymbalis bene sonantibus, in cymbalis iubilationis.

u. Cum ergo ista omnia simul, rationabilia et irrationabilia, incessanter laudent Deum, quomodo homines, ad imaginem et similitudinem Dei conditi, et ad laudem glorie eius uocati, debent esse pigri, aut tardi, aut otiosi? Et illa quidem laudant Dominum  semper. Nos autem, etsi non possumus semper, laudemus saltem frequenter; quibus per Apostolum dicitur: uos autem genus electum, regale sacerdotium, gens sancta, populus acquisitionis, ut uirtutes annuntietis eius qui uos de tenebris uocauit in admirabile lumen suum. Et per prophetas: Narrate omnia mirabilia eius, annuntiate inter gentes studia eius, notas facite in populis adinuentiones eius. De quibus uirtutibus et mirabilibus, qualia sint, sancte Scripture uerbis sic predicatur: Qui facit angelos suos spiritus, et ministros suos ignem urentem. Qui fundauit terram super basim suam; non commouebitur in seculum seculi. Qui demisit lapidem angularem eius, cum laudarent simul eum astra matutina, et iubilarent omnes filii Dei. In fortitudine eius, repente maria  congregata sunt; et prudentia eius percussit superbum. Qui extendit aquilonem super uacuum, et appendit terram super nichilum. Qui ligat aquas in nubibus suis, ut non erumpant pariter deorsum. Qui aufert stillas pluuie, et sicut alia translatio dicit, innumerabiles illi stillicidia. Qui mensus est pugillo aquas, et celos palmo ponderauit. Qui appendit tribus digitis molem terre, et liberauit in pondere montes, et colles in statera. Cuius thronus flamme ignis et rote eius ignis accensus. Fluuius igneus rapidusque egreditur a facie eius. Millia millium ministrant ei, et decies millies centena millia sistunt ei. Omnes namque exercitus celi assistunt ei, non solum a dextris, sed etiam a sinistris: de quibus propheta uidit egredi  spiritum dicentem: Egrediar, et ero spiritus mendax in ore omnium prophetarum eius, id est, decepti et decipiendi regis, ut ascenderet ad locum ubi ei paratus erat interitus.

uI. Istius sinistri exercitus aut princeps aut magnus, inuidendo sancto uiro Iob, expetiuit eum ut sibi concederetur a Domino, non ad probandum quod factum est per eum nolente illo, sed ad reprobandum quod multitudini malitie sue desiderabat. Huius sinistri exercitus princeps accessit ad primum hominem, bene et bonum a bono Deo conditum, igne inuidentie succensus; et decepit ac preuaricatorem fecit, atque omnimode corruptele subiecit, et de societate angelorum depositum, socium sibi fecit, atque de luce angelica abstractum, tenebris suis subiugauit,  et eterne morti obnoxium reddidit. Dominus autem summe bonus et pius, ut tam magnam ruinam repararet, tam magnum uulnus, misit Filium suum Deum uerbum, ut caro fieret, id est, homo uerus, et habitaret in nobis, id est, in humanitate perfecta, quam sumpsit pro nobis  ex nobis, id est, ex sancta uirgine ad hoc preparata et custodita; habitaret autem corporaliter, non spiritaliter, ut in sanctis ceteris, id est, dono gratie, sicut scriptum est: Qui adheret Domino, unus spiritus est. Qui licet Domino adhereant, et Deus in illis habitet, non tamen exinde efficitur ut dii sint naturaliter, sicut in Christo habitat omnis plenitudo diuinitatis corporaliter, ut Deus sit substantialiter. Que humanitas, ex quo esse cepit,  non aliud esse potuit quam Deus et unicus Filius, quia unigenitus caro factus est, ut sit uerus Deus, uerus homo, unus Deus. Et licet aliud sit caro, aliud diuinitas; non tamen ipse alius est in carne, alius in diuinitate; sed utroque unus Christus Deus homo, permanente utriusque nature ueritate et integritate; id est, non mutata humanitate in diuinitatem, neque conuersa diuinitate in humanitatem: qui ex utroque unus Christus Deus, ita adoratur cum Patre et Filio ab omni creatura, ut superius diximus, sicut adorabatur antequam uerbum caro fieret: quia inconuertibilis deitas, que inconuertibiliter infirmitatem nostram, in qua mori possit, suscepit incarnatione sua, nec minui potuit, nec augeri.


uII. uerus Deus ergo et uerus homo, unus Dominus noster iehsu Christus, uenit ad passionem, ut perferret omnia illa que de illo prenuntiata sunt per Scripturas. Unde comprehensus, et ligatus, flagellatus, irrisus, et in cruce suspensus, cum ueniret hora ut potestate propria poneret animam suam, potestate iterum eam sumpturus, clamans uoce magna, dicit: Consummatum est: et inclinato capite tradidit spiritum. Natus autem uera natiuitate, uere carnis sustinuit ueram passionem, suscepit ueram mortem, uera carnis resurrectione prebuit se ipsum uiuum discipulis in multis argumentis, per dies quadraginta apparens eis et loquens de regno Dei, manducauit et bibit coram eis, non necessitate, sed potestate.  Et uidentibus illis, eleuatus est, et nubes suscepit eum ab oculis eorum. Cumque intuerentur in celum euntem illum, ecce duo uiri astiterunt iuxta illos in uestibus albis, qui et dixerunt: uiri Galilei, quid statis aspicientes in celum? Hic iehsu, qui assumptus est a uobis ad celum, sic ueniet quemadmodum uidistis eum euntem in celum. Sedet ergo in ea carne quam assumpsit pro nobis, ad dextram Patris, et uenturus est in gloria iudicare uiuos et mortuos, cuius regni non erit finis. Et ipse est propitiatio pro peccatis nostris, qui est testis fidelis; primogenitus mortuorum, et princeps regum terre, Agnus Dei qui tollit peccata mundi: qui ita laudatur cum Patre ab angelis: Sedenti in throno et Agno benedictio, et honor, et gloria, et potestas in secula seculorum.  Et quando uenerit in maiestate sua et Patris, sic timebitur ab eis quos iudicaturus est, ut dicant montibus et petris: Cadite super nos, et abscondite nos a facie sedentis supra thronum, et ab ira agni: quoniam uenit dies magnus ire ipsius, et quis poterit stare? Transacto, omnes electi ex omnibus gentibus, et tribubus, et populis, et linguis, erunt stantes ante thronum in conspectu Agni, et amicti stolis albis, et palme in manibus eorum, et clamabunt uoce magna dicentes: Salus Deo nostro qui sedet super thronum, et Agno. De quibus dicitur: Hi sunt qui uenerunt de tribulatione magna, et lauerunt stolas suas, et dealbauerunt eas in sanguine Agni. Ideo sunt ante thronum Dei, et seruiunt ei die et nocte in templo eius; et qui sedet in throno, habitat super eos. Non esurient, neque  sitient amplius, neque cadet super illos sol, neque ullus estus; quoniam Agnus, qui in medio throni est, reget illos, et deducet illos ad uite fontes aquarum, et absterget Deus omnem lacrymam ex oculis eorum. Et letitia sempiterna super caput eorum, gaudium et letitiam obtinebunt, et fugiet dolor et gemitus. Hec ciuitas Dei, id est uniuersitas omnium sanctorum, non eget sole, neque luna, ut luceant in ea. Nam claritas Dei illuminauit eam, et lucerna eius est Agnus. Et dicetur ei: Non audietur ultra iniquitas in terra tua, uastitas et contritio in terminis tuis, et occupabit salus muros tuos, et postes tuas laudatio. Non erit tibi amplius sol ad lucendum per diem, nec splendor lune illuminabit te; sed erit tibi Dominus in lucem sempiternam, et Deus tuus in gloriam tuam. Non occidet  ultra sol tuus, et luna tua non minuetur: quia Dominus erit tibi in lucem sempiternam, et complebuntur dies luctus tui. Populus autem tuus omnes iusti, in perpetuum hereditabunt terram. Et uidebunt gentes iustum tuum, et cuncti reges inclytum tuum; et uocabitur tibi nomen nouum, quod os Domini nominauit. Et eris corona glorie in manu Domini, et diadema regni in manu Dei tui. Non uocaberis ultra derelicta, et terra tua non uocabitur amplius desolata; sed uocaberis uoluntas mea in ea, et terra tua inhabitata; quia complacuit Domino in te, et terra tua inhabitabitur. Habitabit enim iuuenis cum uirgine, et habitabunt in te filii tui. Et gaudebit sponsus super sponsam, et gaudebit super te Deus tuus. Non intrabit in  eam aliquid coinquinatum, et faciens abominationem et mendacium: nec fatue uirgines, que non sumpserunt oleum secum: nisi qui scripti sunt in libro uite Agni, et regnabunt in secula seculorum.

uIII. Hec preclara testimonia sancte Scripture ostendunt unitatem et equalitatem sedentis super thronum et Agni, Patris uidelicet et Filii, cum et unus dicitur dies magnus ire ipsorum. Mansit enim equalis Patri, etiam postquam factus est minor Patre. Unde et Patres sancti, doctores uidelicet Ecclesie, in breuissimo hymno quem Psalmis, Antiphonis et Responsoriis subiungimus, cantandum tradiderunt: Gloria Patri, et Filio, et Spiritui sancto; sicut erat in principio, et nunc, et semper, et in secula seculorum. Et cum electi ex omnibus populis  et linguis stare dicuntur ante thronum in conspectu Agni, et una salus cantatur ei qui sedet super thronum et Agno, et pariter illuminant ciuitatem suam: hoc ipsum ostenditur, ut sciamus unum esse Patrem et Filium, etiam postquam minor factus, obediens exstitit usque ad mortem, mortem autem crucis. Propter quod Deus illum exaltauit, et donauit illi nomen, quod est super omne nomen; ut in nomine Iesu omne genu flectatur, celestium, terrestrium, et infernorum, et omnis lingua confiteatur, quia Dominus iehsu Christus in gloria est Dei Patris. Ostendit etiam caput exaltatum ad quantam sublimitatem eleuat corpus suum, et unitatem capitis et corporis, sponsi uidelicet et sponse. Unde dicitur: Induit me uestimentis salutis, et indumento iustitie circumdedit me  quasi sponsum decoratum corona, et quasi sponsam ornatam monilibus suis. Se enim dixit sponsum, se sponsam. Hec tanta unitas est illud inestimabile et ineffabile bonum, quod nec oculus uidit, nec auris audiuit, nec in cor hominis ascendit, quod preparauit Deus diligentibus se; cum Agnus ille est sponsus gregis sui, pastor ouium suarum; et qui est agnus in passione, leo in resurrectione, aquila in ascensione, lapis quoque angularis, lapisque abscissus de monte sine manibus, et factus est mons magnus implens omnem terram. Hoc est regnum quod in eternum non dissipabitur, et populo alteri non tradetur, et ipsum stabit in eternum. De hac unitate et ineffabili sublimitate capitis et corporis per Danielem prophetam dicitur: Aspiciebam in uisione noctis; et ecce cum  nubibus celi quasi filius hominis ueniebat, et usque ad antiquum dierum peruenit; et in conspectu eius obtulerunt eum; et dedit ei potestatem, et honorem, et regnum; et omnes populi, tribus, et lingue ipsi seruient; potestas eius, potestas eterna, que non auferetur; et regnum eius, quod non corrumpetur.

IX. Hec unitas et sublimitas capitis et corporis, que futura est in specie et re, omni intentione pietatis iam nunc tenenda est in fide et in spe. Hanc sublimiter commendat Apostolus, cum dicit: Qui descendit, ipse est, et qui ascendit super omnes celos, ut impleret omnia. Et ipse dedit quosdam quidem apostolos, quosdam autem prophetas, alios uero euangelistas, alios autem pastores et doctores, ad consummationem  sanctorum in opus ministerii, in edificationem corporis Christi, donec occurramus omnes in unitatem fidei et agnitionem Filii Dei in uirum perfectum, in mensuram etatis plenitudinis Christi; ut iam non simus paruuli fluctuantes, et circumferamur omni uento doctrine in nequitia hominum, in astutia ad circumuentionem erroris. ueritatem autem facientes in caritate, crescamus in illo per omnia, qui est caput Christus: cuius totum corpus compactum per omnem iuncturam subministrationis, secundum operationem in mensuram uniuscuiusque membri, augmentum corporis facit in edificationem sui in caritate. Et iterum: Caput ex quo totum corpus, per nexus et coniunctiones subministratum et constructum, crescit in augmentum. Et alio loco: Sollicite  seruate unitatem spiritus in uinculo pacis. Unum corpus, et unus spiritus, sicut uocati estis in una spe uocationis uestre. Unus Dominus, una fides, unum baptisma. Unus Deus est et Pater omnium, qui super omnes, et per omnia, et in omnibus nobis. Item de unitate membrorum: Sicut enim corpus unum est, inquit, et membra habet multa, omnia autem membra corporis cum sint multa, unum corpus sunt; ita et Christus. Etenim in uno Spiritu omnes nos in unum corpus baptizati sumus, siue Iudei, siue gentiles, siue serui, siue liberi, et omnes in uno Spiritu potati sumus. Nam corpus non est unum membrum, sed multa.

X. Quod autem mediatio mediatoris Dei et hominum Domini nostri Iesu Christi coniungat Patri omnem electam creaturam, ita ut ista ineffabili unitate  spiritus, nulla sit diuersitas generis, conditionis et sexus, sed tam ex angelis, quam ex hominibus, una domus et una ciuitas Dei fiat, atque huius tante et tam mirabilis unitatis unum caput sit Christus, ita docet Apostolus: Nolite mentiri inuicem, exspoliantes uos ueterem hominem cum actibus eius, et induentes nouum, eum qui renouatur in agnitionem, secundum imaginem eius qui creauit eum: ubi non est gentilis et Iudeus, circumcisio et preputium, Barbarus et Scytha, seruus et liber, sed omnia et in omnibus Christus. Et iterum: Quicunque in Christum baptizati estis, Christum induistis. Non est Iudeus, neque Grecus; non est seruus, neque liber; non est masculus, neque femina. Omnes enim uos unum estis in Christo Iesu. Et alibi: uolo autem uos scire  quod omnis uiri caput Christus est; caput autem mulieris, uir; caput uero Christi, Deus. Itemque : Omnia enim uestra sunt, uos autem Christi, Christus autem Dei. Et alio loco: Quid est imago Dei inuisibilis, primogenitus omnis creature: quia in ipso condita sunt omnia in celis et in terra, uisibilia et inuisibilia, siue throni, siue dominationes, siue principatus, siue potestates. Omnia per ipsum et in ipso creata sunt; et ipse est ante omnes, et omnia in ipso constant. Et ipse est caput corporis Ecclesie, qui est principium, primogenitus ex mortuis, ut sit in omnibus ipse primatum tenens: quia in ipso complacuit omnem plenitudinem habitare, et per eum reconciliari omnia in ipsum; pacificans per sanguinem crucis eius, siue que  in terris, siue que in celis. Et iterum: Quia in ipso inhabitat omnis plenitudo diuinitatis corporaliter; et estis in illo repleti, qui est caput omnis principatus et potestatis.

XI. Pro hac ineffabili unitate ipse mediator Dei et hominum, Deus homo, Christus iehsu, tempore passionis sue rogauit Patrem, dicens: Sanctifica eos in ueritate. Sermo tuus ueritas. Sicut tu me misisti in mundum, et ego misi eos in mundum. Et pro eis ego sanctifico meipsum, ut sint et ipsi sanctificati in ueritate. Non pro his autem rogo tantum, sed et pro eis qui credituri sunt per uerbum eorum in me: ut omnes unum sint, sicut tu, Pater, in me, et ego in te, et ipsi in nobis, unum sint; ut mundus credat, quia tu me misisti. Et ego claritatem, quam dedisti  mihi, dedi eis; ut sint unum, sicut et nos unum sumus. Ego in eis, et tu in me; ut sint consummati in unum; et cognoscat mundus, quia tu me misisti, et dilexisti eos, sicut et me dilexisti. Pater, quos dedisti mihi, uolo ut ubi ego sum, et illi sint mecum; ut uideant claritatem meam, quam dedisti mihi; quia dilexisti me ante constitutionem mundi. Quando autem perficietur ista tanta et tam sublimis unitas, Apostolus diligentissime ostendit, dicens: Sicut in Adam omnes moriuntur, ita et in Christo omnes uiuificabuntur; unusquisque autem in suo ordine, primitie Christus, deinde hi qui sunt Christi, qui in aduentu eius crediderunt. Deinde finis, cum tradiderit regnum Deo et Patri, cum euacuauerit omnem principatum, et potestatem, et uirtutem. Oportet autem illum regnare,  donec ponat inimicos suos sub pedibus eius. Nouissima autem inimica destruetur mors. Omnia enim subiecit sub pedibus eius. Et iterum: Ecce mysterium uobis dico. Omnes quidem resurgemus, sed non omnes immutabimur. In momento, in ictu oculi, in nouissima tuba. Canet enim tuba, et mortui resurgent incorrupti, et nos immutabimur. Oportet enim corruptibile hoc induere incorruptionem, et mortale hoc induere immortalitatem. Cum autem mortale hoc induerit immortalitatem, tunc fiet sermo qui scriptus est: Absorpta est mors in uictoria. Ubi est, mors, uictoria tua? ubi est, mors, aculeus tuus? Stimulus autem mortis peccatum est, uirtus uero peccati, lex. Deo autem gratias, qui nobis dedit uictoriam per Dominum nostrum Iesum Christum. Ad hanc uictoriam non peruenitur, nisi  certando: quoniam non oportet coronari, nisi qui legitime certauerit.

XII. Huius unitatis pars, que adhuc peregrinatur in terra, habet aduersantes contra quos incessanter confligat: quia omnes qui pie uolunt uiuere in Christo Iesu, persecutionem patiuntur. Sunt in primis diabolus et angeli eius hostes nostri, contra quos armari nos uult Apostolus, dicens: Induite uos armatura Dei, ut possitis stare aduersus insidias diaboli: quia non est nobis colluctatio aduersus carnem et sanguinem, sed aduersus principes, et potestates, aduersus mundi rectores tenebrarum harum, contra spiritalia nequitie, in celestibus. Propterea accipite armaturam Dei, ut possitis resistere in die  malo, et in omnibus perfecti stare. State ergo succincti lumbos uestros in ueritate, et induti lorica iustitie, et calceati pedes in preparationem Euangelii pacis; in omnibus sumentes scutum fidei, in quo possitis omnia tela nequissimi ignea exstinguere; et galeam salutis assumite, et gladium spiritus, quod est uerbum Dei, per omnem orationem, et obsecrationem, orantes omni tempore in spiritu. Sunt etiam homines publice persequentes, de quibus ipse Dominus loquitur: Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete autem ab hominibus. Tradent enim uos in conciliis, et in synagogis suis flagellabunt uos; et ad presides et ad reges deducemini propter me, in testimonium illis et gentibus. Sunt quoque  alii persecutores qui persequuntur inimicitiis, odiis, detractionibus, accusationibus, damnis, rixis et diuersis asperitatibus: contra quos non armis pugnandum est, sed patientia et tolerantia; sicut Apostolus docet nos patientes esse debere ad omnes: et Dominus iubet non resistere malo. Sed si quis te percusserit in dextera maxilla tua, prebe illi et alteram. Et iterum: Diligite inimicos uestros, benefacite his qui oderunt uos, et orate pro persequentibus et calumniantibus uos, ut sitis filii Patris uestri qui in celis est. Et iterum: Si dimiseritis enim hominibus peccata eorum, dimittet uobis Pater uester celestis delicta uestra. Si autem non dimiseritis hominibus, nec Pater uester dimittet peccata uestra. Sunt etiam inimici fidei, et quibus Apostolus loquitur: Quia in  nouissimis temporibus discedent quidam a fide, attendentes spiritibus erroris et doctrinis demoniorum, in hypocrisi loquentium mendacium. Contra quos pugnandum est non armis corporalibus, sed spiritualibus, exemplis uidelicet, Scripturarum auctoritate, ratiociniis fidei et ueritatis. Sunt etiam inimici quotidiani, quos nec loco nec tempore possumus declinare: quos Apostolus enumerat, dicens: Desideria carnis non perficiatis. Caro enim concupiscit aduersus spiritum, spiritus autem aduersus carnem. Hec enim sibi inuicem aduersantur, ut non quecunque uultis, illa faciatis. Quod si spiritu ducimini, non estis sub lege. Manifesta autem sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe,  dissensiones, secte, inuidie, homicidia, ebrietates, comessationes, et his similia: que predico uobis, sicut predixi: quoniam qui talia agunt, regnum Dei non consequentur. Contra quos pugnandum est, non solum ratione, sed et labore, abstinentia, continentia, uigiliis; sicut Apostolus suo nos exemplo informat, dicens: Castigo corpus meum et seruituti subiicio; ne forte aliis predicans, ipse reprobus efficiar. Unde et discipulum instruens, et de se iam securus, iuxta finem uite sue, ita gloriatur, dicens: Tu uero uigila, in omnibus labora, opus fac euangeliste, ministerium tuum imple. Ego enim iam delibor, et tempus resolutionis mee instat. Bonum certamen certaui, cursum consummaui, fidem seruaui. In  reliquo, reposita est mihi corona iustitie, quam reddet mihi Dominus in illa dic iustus iudex; non solum autem mihi, sed et omnibus qui diligunt aduentum eius.

XIII. Inter hec omnia caueat fidelis, ne omnino uel in modico in propriis uiribus presumat, sed de Dei adiutorio, ut ad finem bonorum peruenire, uel in bono possit opere perdurare: quia Dominus ait: Sine me nichil potestis facere. Et Apostolus: Deus est qui operatur in uobis et uelle et perficere pro bona uoluntate. Et iterum: Gratia salui facti estis per fidem, et hoc non ex uobis. Et iterum: Non quod idonei simus cogitare aliquid a nobis quasi ex nobis, sed sufficientia nostra ex Deo est. Et Dominus: Nemo potest uenire ad me, nisi Pater, qui misit me, traxerit  eum. Multa Deus facit in homine bona, que non facit homo; nulla uero facit homo bona, que non Deus prestet ut faciat homo. Suam namque uoluntatem homines faciunt, non Dei, quando id agunt quod Deo displicet. Quando autem ita faciunt quod uolunt, ut diuine seruiant uoluntati; quamuis uolentes agant quod agunt, illius tamen uoluntas est a quo et preparatur et iubetur quod uolunt. Tales nos amat Deus, quales futuri sumus ipsius dono, non quales sumus nostro merito. Sua bona Deus preuidet, prescit, adiuuat, et remunerat in nobis. Nemo bonus nisi solus Deus, qui non est alterius bono bonus. Homines autem, non proprio, sed Dei bono, sunt boni; qui est fons et origo bonitatis; imo qui est bonitas: a quo omne bonum, et sine quo nichil  boni.

XIu. Hec est fides et spes catholice Ecclesie, que est columna et firmamentum ueritatis, in lege et prophetis, psalmis et hymnis predicata, per apostolos euangelizata, per martyres testificata, per doctores exposita. Quidquid huic fidei contrarium inuenitur, et queque dissona et discrepantia, inepta sunt, et profana, atque inaniloquia, que multum proficiunt ad impietatem, ac per hoc doctrina demoniorum et antichristorum, de quibus Apostolus ait: Filioli, nouissima hora est; et sicut audistis quia Antichristus uenit, nunc Antichristi multi facti sunt. De quibus alius apostolus: Hi sunt murmuratores, querulosi, secundum desideria sua ambulantes, et os illorum loquitur superbiam, quorum  omnium caput est Antichristus. De quo Apostolus: Rogamus uos autem, fratres, per aduentum Domini nostri Iesu Christi et nostre congregationis in ipsum, ut non cito moueamini a uestro sensu, neque terreamini, neque per spiritum, neque per sermonem, neque per epistolam tanquam per nos missam, quasi instet dies Domini. Ne quis uos seducat illo modo. Quoniam nisi uenerit discessio primum, et reuelatus fuerit homo peccati, filius perditionis, qui aduersatur et extollitur supra omne quod dicitur Deus, aut quod colitur, ita ut in templo Dei sedeat, ostendens se tanquam sit Deus. Non retinetis quod cum adhuc essem apud uos, hec dicebam uobis? Et nunc quid detineat scitis, ut reueletur in suo tempore.  Nam mysterium iam operatur iniquitatis: tantum ut qui tenet nunc teneat, donec de medio fiat. Et tunc reuelabitur ille iniquus, quem Dominus iehsu interficiet spiritu oris sui, et destruet illustratione aduentus sui eum; cuius est aduentus secundum operationem Satane, in omni uirtute, et signis, et prodigiis mendacibus, et in omni seductione iniquitatis, his qui pereunt, eo quod caritatem ueritatis non receperunt ut salui fierent. Ideo mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati. De hoc tempore et Dominus in Euangelio ait: Erit tunc tribulatio magna, qualis non fuit ab initio mundi usque modo, neque fiet. Et nisi breuiati fuissent dies illi, non fieret salua omnis caro; sed  propter electos breuiabuntur dies illi. Tunc si quis uobis dixerit: Ecce hic Christus, aut illic, nolite credere. Surgent enim pseudochristi et pseudoprophete; et dabunt signa magna et prodigia, ita ut in errorem inducantur, si fieri potest, etiam electi. Ecce predixi uobis. De antichristo et Daniel propheta sic dicit: Sermones contra Excelsum loquetur, et sanctos Altissimi conteret, et putabit quod possit mutare tempora et leges, et tradentur in manu eius usque ad tempus, et tempora, et dimidium temporis. Et iudicium sedebit, ut auferatur potentia, et conteratur, et dispereat usque in finem. Regnum autem, et potestas, et magnitudo regni, que est subter omne celum, detur populo sanctorum Altissimi, cuius regnum sempiternum est. Et iterum: De uno autem ex eis egressum est cornu  unum modicum; et factum est grande contra meridiem, et contra orientem, et contra fortitudinem; et magnificatum est usque ad fortitudinem celi; et deiecit de fortitudine, et de stellis, et conculcauit eas. Et usque ad principem fortitudinis magnificatum est, et ab eo tulit iuge sacrificium, et deiecit locum sanctificationis eius. Robur autem datum est contra iuge sacrificium propter peccata; et prosternetur ueritas in terra, et faciet, et prosperabitur. Et iterum : Et post regnum eorum, cum creuerint iniquitates, consurget rex impudens facie, et intelligens propositiones; et roborabitur fortitudo eius, sed non in uiribus suis; et supra quam credi potest, uniuersa uastabit, et prosperabitur, et faciet. Et interficiet robustos, et populum sanctorum, secundum uoluntatem suam: et dirigetur  dolus in manu eius, et cor suum magnificabit, et in copia rerum omnium occidet plurimos, et contra principem principum consurget, et sine manu conteretur. Et iterum: Et faciet iuxta uoluntatem suam rex, et eleuabitur, et magnificabitur aduersum omnem Deum; et aduersum Deum deorum loquetur magnifica, et dirigetur, donec compleatur iracundia: perpetrata quippe est definitio. Et Deum patrum suorum non reputabit, et erit in concupiscentiis feminarum, nec quemquam deorum curabit, quia aduersum uniuersa consurget. In libro Apocalypsi: Et uidi de mari bestiam ascendentem, habentem cornua septem, ex capita decem, et super cornu eius decem diademata; et super capita eius nomen blasphemie. Et bestia  quam uidi, similis erat pardo, et pedes eius similes ursi, et os eius sicut os leonis. Et dedit illi draco uirtutem suam et potestatem magnam. Et uidi unum de capitibus suis quasi occisum in mortem, et plaga mortis eius curata est. Et admirata est uniuersa terra post bestiam. Et adorauerunt draconem qui dedit potestatem bestie; et adorauerunt bestiam, dicentes: Quis similis bestie? et quis poterit pugnare cum ea? Et datum est ei os loquens magna, et blasphemiam, et data est illi potestas facere menses quadraginta duos. Et aperuit os suum in blasphemias, ad Deum blasphemare nomen eius, et tabernaculum eius, et eos qui in celo habitant. Et datum est ei bellum facere cum sanctis, et uincere illos. Et iterum: Et uidi aliam bestiam ascendentem de terra; et habebat cornua duo  similia agni, et loquebatur sicut draco. Et potestatem prioris bestie omnem faciebat in conspectu eius; et fecit terram et inhabitantes in ea adorare bestiam primam, cuius curata est plaga mortis. Et fecit signa magna, ut etiam ignem faceret de celo descendere in terram in conspectu hominum. Et seduxit habitantes terram, propter signa, que data sunt illi facere in conspectu bestie. Et iterum: Ego tibi dicam sacramentum mulieris, et bestie que portat eam, que habet capita septem, et cornua decem. Bestia quam uidisti fuit, et non est, et ascensura est de abysso, et in interitum ibit; et mirabuntur inhabitantes terram , uidentes que erat, et non est. Et hic est sensus, qui habet sapientiam. Septem capita,  septem montes sunt, super quos mulier sedet, et reges septem sunt. Quinque ceciderunt, unus est, alius nondum uenit; et cum uenerit, oportet illum breue tempus manere. Et bestia que erat et non est, ipsa octaua est, et de septem est, et in interitum uadit. Et decem cornua que uidisti, decem reges sunt, qui regnum nondum acceperunt, sed potestatem tanquam reges una hora accipiunt post bestiam. Hi consilium unum habent et uirtutem, et potestatem suam bestie tradent. Hi cum Agno pugnabunt, et Agnus uincet illos: quoniam Dominus dominorum est, et Rex regum, et qui cum illo sunt uocati, electi et fideles. Et iterum: Et uidi bestiam, et reges terre, et exercitus eorum congregatos ad faciendum prelium cum illo qui sedebat in equo, et cum exercitu eius. Et apprehensa est  bestia, et cum ipso pseudopropheta qui fecit signa coram ipso, quibus seduxit eos qui acceperunt characterem bestie, et qui adorant imaginem eius. uiui missi sunt hi duo in stagnum ignis ardentis sulphuris, et ceteri occisi sunt in gladio sedentis super equum, qui procedit de ore ipsius. Et iterum: Et cum consummati fuerint mille anni, soluetur Satanas de carcere suo, et exiet, et seducet gentes que sunt super angulos terre Gog et Magog, et congregabit eos in prelium, quorum numerus est sicut arena maris. Et ascenderunt super altitudinem terre; et circumierunt castra sanctorum, et ciuitatem dilectam. Et descendit ignis a Deo de celo, et deuorauit illos; et diabolus qui seducebat eos, missus est in stagnum  ignis et sulphuris, ubi bestia et pseudoprophete cruciabuntur die ac nocte in secula seculorum.

Xu. Tres hic dicuntur, diabolus uidelicet, et bestia, que est Antichristus, et pseudopropheta, que omnem potentiam Antichristi ostensura est in signis et prodigiis mendacibus. Et due bestie, operante diabolo, eminentiores sunt in uniuerso corpore perditorum. Et diabolus quidem est inuentor et causa omnis mali, tanquam hominibus mortaliter uiuentibus inuisibilis. Est et homicida est ab initio. Uniuersa mala que operatus est, maxime per homines exercuit et exercet. Illum autem primum malum quod in deceptione primorum hominum perpetratus est, per serpentem fecit; quia nec erat homo, per quem primi homines deciperentur. Per serpentem  locutus Eue, per Euam Ade. Deinde per Cain occidit Abel. Et deinceps pullularunt omnia mala, et creuerunt iniquitates, et crescunt adhuc, donec perueniant ad summum mali; quando Deo permittente et ordinante assumpturus est sibi diabolus uas aptissimum, hominem uidelicet illum damnatum et perditum, caputque perditorum; qui in tantam excrescet malitiam, ut homo omnium pessimus ostentare se possit, et audiat tanquam fit Deus, et contra uniuersa consurgat, et extollat se ac iactet super omne quod dicitur Deus et quod colitur: ita ut de illo iam dictum sit a Domino: Non est super terram potestas que comparetur ei qui factus est ut nullum timeret. Omne sublime uidet. Ipse est rex super uniuersos filios superbie. Ut sciamus de illo dictum esse,  superius ostenditur, ubi dicitur: Cum apprehenderit eum gladius, subsistere non poterit, neque hasta, neque thorax.

XuI. Quod autem unum corpus sit omnium perditorum, cuius isdem Antichristus caput sit, superius ostenditur, ubi dictum est: Membra coherentia sibi carnium eius. Et iterum: Corpus illius quasi scuta fusilia; compactum squamis se prementibus. Una uni coniungitur, et ne spiraculum quidem incedit per eas: alteri una adherebit, et tenentes se nequaquam separabuntur. De quo corpore et capite eius, id est, diabolo, uel Antichristo, et per Ezechielem prophetam dicitur: Ecce ego ad te Pharao rex Aegypti, draco magne, qui cubas in medio fluminum tuorum, et dicis: Meus est fluuius, et ego feci memetipsum. Et ponam  frenum in maxillis tuis, et agglutinabo pisces fluminum tuorum squamis tuis; et extraham te de medio fluminum tuorum, et uniuersi pisces tui squamis tuis adherebunt, et proiiciam te in desertum, et omnes pisces fluminis tui. De cuius potentia et in psalmo, secundum Hebraicam tamen translationem, dicitur: »Impius secundum altitudinem furoris sui non requiret, nec est Deus in omnibus cogitationibus eius. Parturiunt uie eius in omni tempore. Longe sunt iudicia tua a facie eius. Omnes inimicos suos despicit. Loquitur in corde suo. Non mouebor de generatione in generationem, ero sine malo. Maledictione os eius plenum est, et dolis, et auaritia; sub lingua eius dolus et iniquitas. Sed et insidiatur  iuxta uestibula in absconditis, ut interficiat innocentem. Oculi eius robustos circumspiciunt; insidiatur in abscondito, quasi leo in cubili. Insidiatur ut rapiat pauperem, dum attraxerit eum ad rete suum, et confractum subiicit, et irruet uiribus suis ualenter.«

XuII. Hoc corpus diaboli atque Antichristi, quale in presenti sit, et quid illi in futuro maneat, demonstratur in alio psalmo, ubi dicitur: Quid gloriaris in malitia qui potens es iniquitate? et cetera. De hoc corpore perditorum loquitur et liber qui inscribitur Sapientie, qualiter in fine temporum oppressum eternis miseriis gerat seram et infructuosam penitentiam, dicens: Tunc stabunt iusti in magna constantia, et cetera que subsequuntur. Ergo errauimus a  uia ueritatis, et iustitie lumen non luxit nobis, et sol intelligentie non ortus est nobis. Lassati sumus in uia iniquitatis et perditionis; et ambulauimus uias difficiles, uiam autem Domini ignorauimus. Quid nobis profuit superbia, aut quid diuitiarum iactantia contulit nobis? Transierunt omnia illa tanquam umbra, et tanquam nuntius percurrens, et tanquam nauis que pertransiit fluctuantem aquam. Quod autem ex angelis et hominibus perditis unum corpus sit, uno cruciatui deputatum, Dominus ostendit in Euangelio, ubi ait se dicturum in iudicio: Discedite a me, maledicti, in ignem eternum, qui paratus est diabolo et angelis eius. De hoc cruciatu malignorum angelorum et hominum Isaia propheta in fine libri sui ait: Egredientur  et uidebunt  cadauera uirorum qui preuaricati sunt in me. uermis eorum non morietur, et ignis eorum non exstinguetur, et erunt usque ad satietatem uisionis omni carni. Hec pena et locus penarum nominatur in Euangelio tenebre exteriores, ubi iactatur seruus ille qui non arguitur de fraude, sed de inutilitate, quia acceptum talentum negotiando multiplicare noluit; et alter, qui ad nuptias uestitus ueste nuptiali non interfuit, ligatis manibus et pedibus proiicitur. Ipse locus frequenter in Scripturis nominatur infernus; sicut est illud in Parabolis: Semita uite super eruditum, ut declines de inferno nouissimo: et Ezechias rex iustus Domino ait: Non infernus confitebitur tibi, neque mors laudabit te. Et in psalmo: In inferno autem quis confitebitur tibi? Et iterum: Non  mortui laudabunt te, Domine, neque omnes qui descendunt in infernum. Et beatus Iob: In profundissimum, ait, infernum descendunt omnia mea. Nominatur et aliis nominibus, sicut isdem beatus Iob iterum ait Domino: Dimitte ergo me ut plangam paululum antequam uadam, et non reuertar ad terram tenebrosam et opertam mortis caligine; terram miserie et tenebrarum, ubi umbra mortis, et nullus ordo, sed sempiternus horror inhabitat. Quid enim terre tenebrose nomine nisi terra tartari clausa signatur? Nec immerito infernus terra dicitur: quia quicunque  ab eo capti fuerint, stabiliter tenentur. Ergo qui a conspectu districti iudicis expulsus tenetur, miserie et tenebrarum terra cohibetur: quia foris dolor cruciat quos diuisos a uero lumine intus cecitas obscurat: transactorum illa ultrix flamma uitiorum concremationem et lumen non habet.

XuIII. Sciendum tamen quia sicut in domo Patris mansiones multe sunt pro diuersitate uirtutis; sic damnatos diuerso supplicio, gehenne ignibus subicit disparilitas criminis: que scilicet gehenna, quamuis cunctis una sit, non tamen cunctos una eademque qualitate succendit: que tamen supplicia in se demersos et ultra uires cruciant, et in eis uite subsidium exstinguentes seruant; ut sic uitam terminus puniat, quatenus semper sine termino cruciatus  uiuat, quia et ad finem per tormenta properat, et sine fine deficiens durat. Fit ergo miseris [a 1Kb] mors sine morte, finis sine fine, defectus sine defectu, quia et mors uiuit, et finis semper incipit, et deficere defectus nescit; quamuis illic ignis et ad consolationem non lucet, et tamen ut magis torqueat ad aliquid lucet. Nam sequaces quoque suos secum in tormento reprobi flamma illustrante uisuri sunt, quorum amore deliquerunt: quatenus qui eorum uitam carnaliter contra precepta Conditoris amauerant, ipsorum quoque eos interitus in augmento sue damnationis affligat. Hic locus suppliciorum dicitur et lacus, sed in quo non est aqua, sicut per Zacariam dicitur: Tu quoque in sanguine testamenti tui emisisti uinctos tuos de lacu in quo non est  aqua. Et per Ezechiam regem iustum: Non exspectabunt, qui descendunt in lacum, ueritatem tuam. Dicuntur nouissima laci, et fundamenta laci, et nouissima abyssi.

XIX. uos ergo abluti aqua baptismatis, et honorati nomine Christiano, signoque salutis signati, pensate attente, et 'perpendite' diligenter, si habemus quod merito timeamus, si est quod omni sollicitudine mentis cauere debeamus; et inde cogitare nullatenus negligamus, sicut et sacer psalmus docet, dicens: Quoniam iniquitatem meam annuntiabo, et cogitabo pro peccato meo. Et iterum: Quoniam iniquitatem meam ego cognosco, et peccatum meum contra me est semper: et non solum mentes nostras cogitando,  sed et linguas nostras loquendo, ibi occupemus. Cetera pericula temporalia quanto minora sunt, tanto minus nos sollicitent. Ista autem quanto maiora sunt, tanto magis nos conturbent et contristent, et profundis doloribus, suspiriis atque gemitibus compungant; ut fiat nobis quod scriptum est: Confige, Domine, timore tuo carnes meas: a iudiciis enim tuis timui. Pensate fideliter quod beatus Iob de se fatetur, dicens. Semper enim quasi tumentes super me fluctus timui Deum, et pondus eius ferre non potui. Si ille qui sic timebat, potuit unquam uanis cogitationibus occupare mentem, aut otiosis uerbis  linguam; circumferte oculos mentis uestre per uicinas regiones, et considerate mortales nostris temporibus. Ad quid eos uidetis uacare? quid cogitare, loqui et facere? quanti sunt qui conentur agere quod Apostolus precipit, dicens: Omnis sermo malus ex ore uestro non procedat; sed si quis bonus est ad edificationem fidei, ut det gratiam audientibus. Et iterum: uerbum Christi habitet in uobis abundanter, in omni sapientia, docentes et commonentes uosmetipsos psalmis, hymnis, canticis spiritalibus, in gratia cantantes in cordibus uestris Deo. Omne quodcunque facitis in uerbo aut in opere, omnia in nomine Domini Iesu, gratias agentes Deo et Patri per ipsum. Et iterum: Quid ergo est, fratres? Cum conuenitis, unusquisque uestrum psalmum habet, doctrinam habet,  apocalypsim habet, linguam habet, interpretationem habet; omnia ad edificationem fiant. Et iterum: Siue ergo manducatis, siue bibitis, siue aliud aliquid facitis, omnia in gloria Dei facite. uere omnino, sicut Dominus ait: Bonus homo de bono thesauro cordis sui profert bona. Sicut ego uerissimum est quia qui thesaurum bonitatis habet in corde, non potest aliter nisi ut bona cogitet et loquatur; ita qui inania et inutilia loquitur, demonstrat se inanem et uacuum esse a gratia spiritali. Nam si non esset, curreret; et procul dubio se audientes edificaret in fide et gratiarum actione ad gloriam Dei.

XX. Ecce audistis nunc et bona, que ex toto corde amare et desiderare debeatis; audistis et mala, que ex tota uirtute et omni conamine fugere debeatis.  Propter quod pensate quem locum habere possit inter utrumque periturarum rerum amor, et transitorii damni et periculi timor. Sciendum omnino quia sicut amare illicita aut immoderata bona temporalia, peccatum est; ita timere inordinate, peccatum omnino est; et tam grande peccatum, ut inter cetera peccata annumeretur, et a regno celorum excludat, et eternis penis addicat, sicut in Apocalypsi legitur: Timidis autem, et incredulis, et exsecratis, et homicidis, et fornicatoribus, et ueneficis, et idololatris, et omnibus mendacibus, pars illorum erit in stagno ardente igne et sulphure, quod est mors secunda. Beatus quoque Petrus apostolus non solum docet non timendum persecutores, sed nec lesionem putare quidquid mali persecutores inferre possunt, duo  coniungens testimonia psalmi et prophete Isaie, dicens: Oculi Dei sunt super iustos, et aures eius ad preces eorum. uultus autem Domini super facientes mala. Et, Quis est qui uobis noceat, si boni emulatores fueritis? Hoc ipsum et per prophetam Dominus precepit, dicens: Nolite timere opprobria hominum, et blasphemias eorum ne metuatis. Sicut enim uestimentum, sic comedet eos uermis; et sicut lanam, sic deuorabit eos tinea. Salus autem mea in sempiternum erit. Similiter et per semetipsum in Euangelio iubet: Nolite timere, inquiens, eos qui corpus occidunt, et post hec non habent amplius quid faciant.

XXI. Non timere autem corporis persecutores  magnum Dei esse munus Dominus ostendit, cum loquitur ad Ieremiam, dicens: Tu ergo accinge lumbos tuos; et surge, et loquere ad eos omnia que ego precipio tibi. Ne formides a facie eorum: nec enim timere te faciam uultum eorum. Ego quippe dedi te hodie in ciuitatem munitam, et in columnam ferream, et in murum eneum, super omnem terram. Similiter et ad Ezechielem: Ecce dedi, ait, faciem tuam ualentiorem faciebus eorum, et frontem tuam duriorem frontibus eorum, ut adamantem, et ut silicem, dedi faciem tuam. Ne timeas eos, neque metuas a facie eorum; quia domus exasperans est. Et quia timere inimicum, qui solum corporale damnum inferre potest, graue crimen est; idcirco instruit nos psalmus ita orandum: Exaudi, Deus, orationem meam, cum deprecor:  a timore inimici eripe animam meam. Quasi dicat: A timore inimici libera me, et subde timori tuo. Tale est quod in alio psalmo dicitur: Quoniam multi bellantes aduersum me, ab altitudine diei timebo, ego uero in te sperabo. Quod sic accipiendum est, quasi diceret: Multi quidem pugnant contra me. Ego autem auxilio gratie tue firmatus, sperans in te, non multitudinem eorum, sed tuum excelsum timebo lumen. Illi ergo qui bellantur aduersum me, non possunt penetrare altitudinem diei, cuius apostoli duodecim sunt ore [F., hore] fulgentes.

XXII. Qui autem ueraciter in Domino confidunt, securi se dicunt in Deo: Laudabo sermones meos, in Deo speraui. Non timebo quid faciat mihi caro. Et iterum: Dominus mihi adiutor, non timebo quid  faciat mihi homo. Quis enim accusabit aduersus electos Dei, ut ait Apostolus? Et iterum: Quis nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius ? sed in his omnibus superamus, propter eum qui dilexit nos. Perfecte itaque Christiani non solum non timent tribulationes, uerum etiam gloriantur in tribulationibus; scientes quod tribulatio patientiam operatur, patientia autem probationem, probatio uero spem, spes autem non confundit: quia caritas Dei diffusa est in cordibus eorum per Spiritum sanctum, qui datus est eis; et omne gaudium existimant, cum in tentationes uarias incidunt: absque ulla ambiguitate  nouerunt se tribulationibus et angustiis conflari, examinari et purgari, sicut aurum et argentum in fornace ignis, non sicut paleas, aut fenum. Quia ad hoc illis ignem tribulationis adhibet Pater celestis, ut sordes abluat, non ut in cinerem conuertat. Sanctorum itaque uox est in psalmo dicentium: Quoniam probasti nos, Deus, igne nos examinasti, sicut examinatur argentum. Induxisti nos in laqueum, posuisti tribulationes in dorso nostro, imposuisti homines super capita nostra. Transiuimus per ignem et aquam, et eduxisti nos in refrigerium. Hec omnia patiuntur uariis persecutionibus. Tolerant plerumque superiores, quasi super capita impositos, quos nouerunt esse peiores. Tolerant autem, non solum tribulationes,  sed et tentationes, quasi ignem et aquam, per aduersa scilicet et prospera. Cauent omnino ne eos aut ignis exurat, aut aqua corrumpat. Transeuntes autem per ignem et aquam, hoc est, per prospera et aduersa, educuntur in refrigerium; ubi iam nullum timent inimicum, nullam sustinent molestiam, quia perpetuum refrigerium et perpetua quies perseuerat.

XXIII. Ut autem ad hoc perueniant, quid agendum est omnibus fidelibus inter tot mala et transitura et mansura, toleranda et fugienda, nisi quod Dominus et Redemptor noster, liberator, et moderator, cum de ultimis tribulationibus instrueret discipulos, precepit, dicens: uigilate itaque omni tempore orantes, ut digni habeamini fugere ista omnia  que futura sunt, et stare ante Filium hominis. Similiter et cum de sua iam instanti passione eos moneret, dicit: Orate ne intretis in tentationem. Nam et antea interrogatus a Phariseis quando uenit regnum Dei, cum respondisset, subiunxit, dicens: Quoniam oportet semper orare, et non deficere: ostendens hoc per parabolam de iudice duro, et uidua interpellante importune. Nam et in alio loco, cum per parabolam diceret quemdam importune rogantem impetrasse commodo dari sibi panes a quodam, subiecit, dicens: Et ego uobis dico, Petite, et dabitur uobis; querite, et inuenietis; pulsate, et aperietur uobis. Omnis enim qui petit accipit, et qui querit inuenit, et pulsanti aperietur. Et post paululum: Si ergo uos, cum sitis mali, nostis bona data dare filiis uestris; quanto  magis Pater uester de celo dabit spiritum bonum petentibus se?

XXIu. De qua re, id est assiduitate uel potius importunitate orationum, quam solliciti et intenti esse debeant fideles, plena est omnis sacra Scriptura Noui et ueteris Testamenti exemplis et preceptis, in quibus  aliqua que omnipotens Deus promisit futura, sic distulit, ut orationibus obtinerentur. Unde et Petro apostolo detento ab Herode, et in carcere truso, oratio ab Ecclesia fiebat sine intermissione ad Deum. Et Paulus exhortatur auditores suos, dicens: Orantes omni tempore in spiritu, et in ipso uigilantes in omni instantia et obsecratione, pro omnibus sanctis, et pro me, ut detur mihi sermo in apertione oris mei  cum fiducia, notum facere mysterium Euangelii, pro quo legatione fungor in catena ista, ita ut in ipso audeam prout oportet me loqui. Et in alio loco similiter: Orationi instate, ait, uigilantes in ea gratiarum actione; orantes simul et pro nobis, ut Deus aperiat nobis ostium sermonis ad loquendum mysterium Christi  ut manifestem illud, ita ut oportet me loqui.

XXu. Quod autem non tantum pro se unusquisque, aut pro sanctis, debeat sollicitus esse in oratione, sed et pro omnibus hominibus, idem beatus Paulus sic ostendit, precipiens: Obsecro igitur primo omnium fieri obsecrationes, orationes, postulationes, gratiarum actiones pro omnibus hominibus, pro regibus,  et omnibus qui in sublimitate sunt, ut quietam et tranquillam uitam agamus, in omni pietate et castitate. Quod uero non solum in omni tempore, sed et in omni loco, hoc fieri debeat, ostendit, post pauca subiungens: uolo ergo uiros orare omni loco, leuantes puras manus sine ira et disceptatione. Similiter et mulieres in habitu ornato, cum uerecundia et sobrietate.

XXuI. Sciendum ante omnia quia oratio sicut esse debet sine ira et disceptatione, ita et sine hesitatione, cum tota fiducia et fide. Quod in multis quidem locis ostenditur; sed precipue in illo, ubi Petrus Domino dicit: Rabbi, ecce ficus, cui maledixisti, aruit. Et respondens iehsu, ait illis: Habete fidem Dei. Amen dico uobis, quia quicunque dixerit  huic monti: Tolle te et mitte te in mare, et non hesitauerit in corde suo, sed crediderit quia quodcunque dixerit fiat, fiet ei. Propterea dico uobis, omnia quecunque orantes petieritis, credite quia accipietis, et uenient uobis. Hoc modo orandum et beatus Iacobus apostolus admonet, dicens: Siquis sapientiam postulet a Deo qui dat omnibus affluenter, et non improperat, ei dabitur. Postulet autem in fide nichil hesitans. Qui enim hesitat, similis est tempestati maris, que a uento mouetur, et circumfertur. Non ergo estimet ille homo quod accipiat aliquid a Domino. uir duplex animo, inconstans est in omnibus uiis suis. Tantam fidem et fiduciam prestat magna multitudo dulcedinis Dei, cui in alio psalmo dicitur: Quia, tu Domine, suauis et mitis, et multe misericordie omnibus  inuocantibus te. Et nobis per prophetam dicitur: Dissolue colligationes impietatis, solue fasciculos deprimentes, dimitte eos qui confracti sunt liberos, et omne onus disrumpe. Frange esurienti panem tuum, et egenos uagosque induc in domum tuam. Tunc erumpet quasi mane lumen tuum, et sanitas tua citius orietur, et anteibit faciem tuam iustitia tua, et gloria Domini colliget te. Tunc inuocabis, et Dominus exaudiet te; clamabis, et dicet: Ecce adsum. In quibus uersibus aperte demonstrat quod qui pie audit Dominum, misericorditer auditur a Domino. Sed hos propheticos uersus alia translatio sic inchoat: Dissolue obligationes uiolentarum cautionum, dimitte fractos in remissionem, et omnem scripturam iniquam conscinde, et in fine, adhuc loquente te, dicet, Ecce adsum.  Quod ualde necesse est, ut predicetur, audiatur et impleatur.

XXuII. Hanc multitudinem dulcedinis sue omnipotens et misericors Dominus per Ezechielem prophetam annuntiat clementer, et dicit: Conuertimini et agite penitentiam ab omnibus iniquitatibus uestris, et non erit uobis in ruinam iniquitas. Proiicite a uobis omnes preuaricationes uestras quibus preuaricati estis et facite uobis cor nouum et spiritum nouum. Et quare moriemini, domus Isrel? Quia nolo mortem morientis, dicit Dominus. Reuertimini, et uiuite. Sic et per Isaiam ostenditur, cum dicit: Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum  nostrum, quoniam multus est ad ignoscendum. Hanc suauitatem misericordie sue Dominus nobis offert per eumdem prophetam, dicens: Memento horum Iacob et Isrel, quoniam seruus meus es tu. Formaui te, seruus meus es tu, Isrel, non obliuisceris mei: deleui ut nubem iniquitates tuas, et quasi nebulam peccata tua: reuertere ad me, quoniam redemi te. Et iterum: Ego sum, ego sum ipse, qui deleo iniquitates tuas propter me, et peccatorum tuorum non recordabor.

XXuIII. Qui autem has dulcissimas uocationes Dei neglexerint in presenti tempore, dum inueniri potest, et dum prope est, et uenerit tempus iam non operandi, sed recipiendi unumquemque secundum opera sua, audiens amaras improperationes:  uocaui, et renuistis; extendi manus meas, et non fuit  qui aspiceret. Despexistis omne consilium meum, et increpationes meas neglexistis. Ego quoque in interitu uestro ridebo. Tunc erit eis illa infructuosa conuersio, de qua Dominus per prophetam loquitur omnibus dicens: Conuertimini, et uidebitis quid sit inter iustum et impium, et inter seruientem Deo et non seruientem ei. Ecce enim dies ueniet succensa quasi caminus; et erunt omnes superbi, et omnes facientes impietatem, stipula: et inflammabit eos dies ueniens, dicit Dominus exercituum, que non relinquet eis radicem et germen. Et orietur uobis timentibus nomen meum sol iustitie, et sanitas in pennis eius, et egrediemini, et salietis sicut uituli de armento, et calcabitis impios, cum fuerit cinis sub planta pedum uestrorum in die qua ego facio, dicit Dominus  exercituum.





AGOBARDI FLEBILIS EPISTOLA [a 1Kb] DE DIuISIONE IMPERII FRANCORUM INTER FILIOS LUDOuICI IMPERATORIS

I. Domino gloriosissimo Ludouico imperatori Agobardus seruulus.

Cum unusquisque fidelis omni fideli fidei sinceritatem debeat, dubium non est quod precipue fideli prelato, cui res publica ad gubernandum commissa est, fides seruanda sit ab omnibus, qui diuine dispositioni fideliter subiecti sunt, sicut Apostolus docet:  Omnis, inquiens, anima potestatibus sublimioribus subdita sit: quanquam circa nullum infideliter agendum sit. Propter quod et alius apostolus dicit: Subditi estote omni humane creature propter Deum: et docemur orare pro omnibus hominibus, pro regibus et his qui in sublimitate sunt, ut quietam et tranquillam uitam agamus in omni pietate. Et in alio loco dicitur: Ideo necessitate subditi estote, non solum propter iram, sed etiam propter conscientiam.

II. Cum autem hec ita sint, et omnes uobis fideles esse debeant, quomodo quisquam fidelis uobis esse poterit, si uidens aut intelligens uestrum periculum, non se ingerit quantum potest, ut uobis indicet et cognitum faciat, si tamen locus aut facultas  penitus illi non denegatur? Testor omnipotentem Deum, qui scrutator est cordium et renum, quia nulla alia exstat causa, pro qua hec scribere presumo, nisi quia doleo, quantum dicere non possum, de periculis que uobis imminere uidentur, et maxime anime. Nam quanto excellentior substantia est anima corpore, tanto excellentiori sollicitudine curam anime gerere debemus, quam corporis; ita Domino docente in Euangeliis, sicut ipsi  optime nostis.

III. [b 1Kb] Anno itaque presenti, in attritione et commotione, agitatione et afflictione terre et habitantium in ea quanta mala increbuerint, nemo hominum est qui enumerare possit, nulla exigente causa, nulla compellente necessitate ut ita fieri oporteret certamina que tenemus: quia si uoluissetis, tranquillam et quietam uitam ageretis cum filiis uestris, non minus quam [c 1Kb] pater uester, et auus. Adsit omnipotens et misericors Deus, qui habitator est pectoris uestri, adsit etiam patientia uestra, qua ceteros homines precellitis, ut hec que suggero, tranquille audire et perpendere dignemini.

Iu. In illo tempore, quando filium uestrum [d 2Kb] participem  nominis uestri facere curastis, ita in publicum uestrum interrogando hoc inchoastis, dicentes:  Quod ad stabilimentum regni pertinet, et ad robur regiminis, debet homo differre, an non? Cumque omnes respondissent quod utile et necessarium est, non esse differendum, sed potius accelerandum; statim uos, quod cum paucissimis tractaueratis, omnibus aperuistis; et dixistis uos uelle propter fragilitatem uite, cui incerta est mors, ut dum ualeretis, nomen imperatoris uni ex tribus filiis uestris imponeretis, in quo uoluntatem Dei quoquomodo cognoscere potuissetis. Propter quam cognoscendam iniunxistis ut facerent omnes ieiunium triduanum, offerrent sacerdotes sacrificia omnipotenti Deo, qui suauis et mitis et multe misericordie est omnibus inuocantibus se; fieret quoque ab omnibus eleemosyna per illud triduum solito largior, ut  omnipotens Deus, qui summa benignitate regit corda in se sperantium, infunderet in corde uestro uoluntatem suam, et non sineret super alium inclinari uoluntatem uestram, nisi super eum qui sibi placuisset. Itaque perfecistis omnia que in tali re facienda erant, tali fide et spe, ut hoc a Deo uobis infusum et inspiratum nemo dubitaret. Ceteris filiis uestris [a 1Kb] designastis partes regni uestri; sed ut [b 1Kb] unum regnum esset, non tria, pretulistis eum illis quem participem nominis uestri fecistis; ac deinde gesta scribere mandastis, scripta signare, et roborare, et consortem nominis uestri factum, [c 2Kb] Romam misistis a summo pontifice gesta uestra probanda  et firmanda; ac deinde [d 2Kb] iurare omnes iussistis ut talem electionem et diuisionem cuncti sequerentur ac seruarent. Quod iuramentum nemini uisum est spernendum, aut superfluum, sed potius opportunum atque legitimum, eo quod ad pacem et concordiam pertinere uideretur. In processu quoque temporis, quotiescunque aut quocunque imperiales littere mitterentur, [e 1Kb] amborum imperatorum nomina continebant. Postea uero mutata uoluntate, conuulsa sunt statuta, et de litteris [f 1Kb] nomen omissum est, et in omnibus contraria attentata sunt; cum neque per seipsum Deus, neque per angelum, neque per prophetam uobis dixerit, Penitet me ita constituisse, sicut de Saule dixit Samueli: adhuc quoque nescitis qualiter in secretis Dei consiliis definitum sit.  Et ecce, sine ulla ratione et consilio, quem cum Deo elegistis, sine Deo repudiatis, et cuius uoluntatem in eligendo quesitis, non exspectato exitu uoluntatis eius, rem probatam reprobatis. Non ignorat prudentia uestra, quod sequendus est Deus, non precedendus. Nam qui precedere uult, tentat quod non est ex fide, dicente ipso Domino: Non tentabis Dominum Deum tuum.

u. Oro, domine mi, adsit benignissima pietas uestra, ne aspernanter ista accipiatis; sed potius ingredimini sacrarium mentis uestre cum Deo, et loquimini cum illo mediante fidei pietate; et inuenietis uos dixisse Deo, non uerbis, sed rebus:  Domine, rogauimus et deprecati sumus faciem respectus tui suppliciter, ut tua illuminatione et gubernatione eligeremus participem imperii: sed quia tecum bene non fecimus, sine te melius consilium inuenimus. Absit, absit. Auertat Deus a uobis ut inspirationem Dei repudietis, et uoluntatem nominum carnalia tantum sapientium statuatis, ut in errorem inducamini, et deducamini. Obsecro clementiam uestram, ut secundum a Deo uobis collatam prudentiam perpendatis quomodo beatus Iacobus Apostolus reprehendat eos qui propriis animorum motibus proponunt aliqua se facturos sine prospectu diuine permissionis, dicens: Ecce nunc qui dicitis: Hodie aut cras ibimus in illam ciuitatem, et faciemus quidem ibi annum, et mercabimur, et lucrum faciemus: qui ignoratis quid erit  in crastinum. Que enim est uita uestra? uapor est ad modicum parens, deinceps exterminabitur. Pro eo ut dicatis: Si Dominus uoluerit, et, Si uixerimus, faciemus hoc, aut illud. Et cauete ab hominibus qui sequuntur spiritum suum, quia non omnium est fides.

uI. Cognouit Dominus qui sunt eius; et quicunque eius sumus, quantulacunque ueritatis luce fruimur, et ueritate illuminante sinceriter uos amamus, fideliter uestram sempiternam felicitatem exoptamus; et idcirco tanta mala, tanta scelera  isto anno ex hac occasione perpetrata dolemus, et timemus ualde ne in uos furor Dei concitetur. Recordamur namque ardentissime religionis uestre, quam cognouimus semper in assiduitate orationum, in psalmis et hymnis et canticis spiritalibus cantantem et psallentem Deo in corde puro, in contritione cordis, in compunctione placide mentis, in sollicitudine misericordiarum et omnium bonorum strenuitate. Et ideo, ut dictum est, timendum nobis uidetur, ne tepeseat, ne frigescat, optandum uero ut feruescat et augeatur perseuerando usque in finem, ut salus sempiterna sequatur.

uII. Et quia superius de legitimo et opportuno iuramento mentio facta est, uidetur mihi non celandum excellentie uestre, quod multa murmuratio est nunc inter homines propter contraria et diuersa  iuramenta, et non sola murmuratio, sed et tristitia, et detractio aduersum uos: quod mihi usquequaque displicet: quorum murmuratio ad illud pertinere eis uidetur quod beatus Hieronymus in expositione Ieremie dicit in illo loco ubi propheta ait: Et iurabis: uiuit Dominus, in ueritate et in iudicio et iustitia. Ait ergo predictus doctor: »Simulque animaduertendum, quod iusiurandum hos habeat comites, ueritatem, iudicium, atque iustitiam. Si ista defuerint; nequaquam erit iuramentum, sed periurium.«





[a 2Kb] DE COMPARATIONE REGIMINIS ECCLESIASTICI ET POLITICI Et in quibus Ecclesie dignitas prefulgeat imperiorum maiestati.


I. Domno clementissimo et Christianissimo ac per hoc omni laude dignissimo imperatori Ludouico Agobardus.

Iubet uestra prudentissima solertia contra [b 1Kb] commotiones huius temporis paratum esse utrumque ordinem, militarem uidelicet, et ecclesiasticum; id est, et eos qui seculari militie, et illos qui sacris ministeriis inseruiunt; et illos quidem ad certandum ferro, istos autem ad disceptandum uerbo; ut similes similibus obsistere ualeant. In qua re summopere sciendum est, quod in congressione armorum plus exspectanda est iustitia superni regiminis, quam robur  brachiorum; in altercatione autem sermonum plus exspectanda est ueritas, quam copia uerborum. Propter quod orandum est ab omnibus tota intentione mentis, ut ille de quo uos dicitis, Dominus illuminatio mea et salus mea, quia illuminatio uestra est, illustret faciem suam super uos; et quia salus uestra est, saluum uos faciat in sua misericordia, ut huic orationi congruenter uos subiungatis: Domine non confundar, quoniam inuocaui te.

II. Ego igitur seruulus uester, cum cognouissem ex uestro sacro precepto iussum mihi esse ad uestram presentiam properare ita paratum, ut cum  ceteris ecclesiasticis uiris contra iniustos reprehensores iuste reprehensionis oppositionem adhibere possem, uisum mihi est ut in Dei et uestro seruitio, de anteriorum Patrum actibus et sensibus hec uerba, que subterannexa sunt, gloriosissime excellentie uestre mitterem; quatinus sancta religio uestra pie perpendere dignetur, [a 1Kb] cuius reuerentie debitores estis ad uestrum quotidianum profectum erga sedem apostolicam. Denique beatus [b 1Kb] Pelagius papa, cum quosdam redargueret episcopos, eo quod nomen eius reticerent in actione sacri mysterii, id est, in solemniis  missarum,  ait ad eosdem episcopos: »Diuisionem uestram a generali Ecclesia, quam tolerabiliter ferre non possum, uehementer stupeo. Cum enim beatissimus Augustinus, Dominice sententie memor, que [d 7Kb] fundamentum Ecclesie in apostolicis sedibus collocauit, in schismate esse dicat quicunque se a presulum earumdem sedium  auctoritate uel communione suspenderit, nec aliam manifestet esse Ecclesiam, nisi que in pontificalibus apostolicarum sedium est solidata radicibus; quomodo uos ab uniuersi orbis communione separatos esse non creditis, si mei inter sacra mysteria secundum consuetudinem nominis memoriam reticetis, in quo, licet indigno, apostolice sedis per successionem episcopatus presenti tempore uidetis consistere firmitatem.«

III. Beatissimus quoque Leo papa ad uniuersos uiennensis prouincie episcopos de auctoritate et priuilegio apostolice sedis ita scribit: »Diuine cultum religionis, quem in omnes gentes, omnesque nationes, Dei uoluit gratia coruscare, ita Dominus noster iehsu Christus humani generis saluator instituit,  ut ueritas que antea legis et prophetarum preconio continebatur, per apostolicam tubam in salutem uniuersitatis exiret, sicut scriptum est: In omnem terram exiuit sonus eorum, et in fines orbis terre uerba eorum. Sed huius muneris sacramentum ita Dominus ad omnium apostolorum officium pertinere uoluit, ut in beatissimo Petro, apostolorum omnium summo, principaliter collocaret, ut ab ipso, quasi quodam capite, dona sua uelut in corpus omne diffunderet, ut exsortem se mysterii intelligeret esse diuini, qui ausus fuisset a Petri soliditate recedere. Hunc enim in consortium indiuidue unitatis assumptum, id quod ipse erat, uoluit nominari, dicendo: Tu es Petrus, et super hanc petram edificabo Ecclesiam meam; ut eterni templi edificatio mirabili munere  gratie Dei in Petri soliditate consisteret; hanc Ecclesiam suam firmitate corroborans, ut illam nec  humana temeritas posset appetere, nec porte contra illam inferi preualerent. uerum hanc petre istius sacratissimam firmitatem Deo, ut diximus, edificante constructam, nimis impia uult presumptione uiolare, quisquis eius potestatem tentat infringere, fauendo cupiditatibus suis, et id quod accepit a ueteribus non sequendo.« Hec beatus Leo; sed et alii multi huiusmodi docentes, ut illius stabilis petre sempiterna soliditas, super quam Dominus Saluator noster propriam fundauit Ecclesiam, a solis ortu usque ad occasum primatus sui apicem successorum suorum auctoritate tam per se quam [a 2Kb] per uicarios suos firmiter obtineret. Ex quibus beatus Anastasius papa ad imperatorem scribens, docet quod pro Christo fungatur legatione, qui pro pace precatur Ecclesie; et  ipsum imperatorem admonet, ut constitutis apostolice sedis obtemperet.

Iu. Certe, clementissime domine, si nunc [b 1Kb] Gregorius papa irrationabiliter et ad pugnandum uenit, merito et [c 1Kb] pugnatus et repulsus recedet. Si autem pro quiete et pace populi et uestra laborare nititur, bene et rationabiliter obtemperandum est illi, non repugnandum. Si enim quod uestra uoluntate et potestate cum consensu totius imperii uestri factum est, et postea [d 1Kb] in apostolica sede roboratum, hoc uult in pristinum reducere statum, satis rationabilis et opportunus est eius aduentus. Quia nullatenus quod ita est constitutum a uobis, debetis mutare. Nec enim sine graui periculo et reatu anime fieri potest.


u. In his sacratissimis diebus Paschalibus perlate sunt ad me littere istius [e 1Kb] apostolici, precipientes  ut ieiunia et orationes cum abstinentia faceremus, si forte omnipotens Dominus effectum conatui eius prestare dignetur; quatenus apud uos obtineri possit, ut pax et concordia pristina domui et regno uestro restituatur. Quod ego audiens, compunctus, faciem cordis mei, quantum ualui, ad Iesum Christum Dominum nostrum leuaui, uehementer exoptans ut sine sanguinis effusione tam iniustus tumultus per benignissimam omnipotentiam eius sedaretur.

uI. Dignetur sublimis prudentia uestra pie perpendere quod Apostolus dicit: In nouissimis diebus instabunt tempora periculosa. Que pericula beatus papa Gregorius suo iam tempore, quando adhuc status idem multo et incomparabiliter melior erat quam nunc, ita deplorat, dicens: »Tantis quippe in hoc  loco huius mundi fluctibus quatior, ut uetustam ac putrescentem nauem, quam regendam occulta Dei dispensatione suscepi, ad portum dirigere nullatenus possim. Nunc ex aduerso fluctus irruunt, nunc ex latere cumuli spumosi maris intumescunt, nunc a tergo tempestas insequitur; interque hec omnia  turbatus, cogor modo in ipsa clauum aduersitate dirigere, modo curuato nauis latere minas fluctuum ex obliquo declinare. Ingemisco, quia sento quod negligente me crescit sentina uitiorum, et tempestate fortiter obuiante, iam iamque putride naufragium tabule sonant.« Heu, heu ! Si tunc iam putrescebat nauis Ecclesie, et si eius tabule iam putride erant, quid nunc est?

uII. Hec uerba, piissime domine, beatissimi doctoris propterea ad memoriam uestram reducere presumpsi, ut quia nemo dubitat uos multo et ineffabiliter plus esse amatorem regni celestis quam terreni, permansuri quam transituri, et iuxta uestram sanctam fidem, spem et caritatem, de nullo alio opere potestis tam chare Deum placare, quam de  sollicitudine et administratione pacis et unitatis Ecclesie, uestra solertissima religio elaboret, ut omnis anima fidelis proficiat in fide et cognitione Dei: que res omnibus rebus Deo carior est. Huius rei nisus merita uestra appropinquare faciat apostolicis meritis.




 [a 2Kb]
EPISTOLA GREGORII PAPAE Iu AD EPISCOPOS REGNI FRANCORUM.


Romano pontifici scribentes, contrariis eum in prefatione nominibus appellastis, [b 1Kb] fratrem uidelicet et papam; dum congruentius esset solam ei paternam reuerentiam exhibere. Aduentu quoque eius  comperto, [c 1Kb] letari uos dicitis, credentes omnibus principi scilicet subiectis profuturum, et optasse: [d 1Kb] occursum uestrum nobis non negandum, nisi sacra iussio imperialis preueniret. Que uerba reprehensibilia  sunt: uno quidem modo, quia iussio apostolice sedis non minus uobis sacra uideri debuerat, quam illa quam dicitis imperialem; deinde, quia ueritate caret, quod dicitis illam preuenisse: non enim illa preuenit, sed nostra, id est, pontificalis. Neque ignorare debueratis, maius esse regimen animarum, quod est pontificale, quam imperiale, quod est temporale. Beatus Gregorius Nazianzenus non hoc timuit coram imperatoribus in Ecclesia predicare. Sic enim ipsis imperatoribus loquitur, dicens : »Suscipitisne libertatem uerbi, libenter accipitis quod lex Christi sacerdotali uos nostre subiicit potestati, atque istis tribunalibus subdit? Dedit enim et nobis potestatem, dedit principatum, multo perfectiorem principatibus uestris.  Aut nunquid iustum uobis uidetur, si cedat spiritus carni, si a terrenis celestia superentur, si diuinis preferantur humana?« Quare igitur uos, sicut ueri sacerdotes, diuini uidelicet cultus ministri, non humani, non respondetis imperatori, cuius sacra uos dicitis iussione preuentos, sicut idem beatus Gregorius alloquitur imperatorem presentem, dicens: »Patienter, queso, accipe libertatem nostram. Scio te ouem esse gregis mei a Christo mihi summo pastore annumeratam, et a sancto Spiritu consignatam; scio te inter sacra altaria cum ueneratione subiici manibus sacerdotis; scio te beate Trinitatis cultum fidemque non tua, sed nostra predicatione seruare.« Et post aliqua: »Memento semper quod una tibi natura est eademque substantia cum omnibus  qui tibi subiecti sunt. Tu tamen animo esto cum Deo, et non tam dominari te mundo, quam dominari tibi Christum, gloriare.« Quare etiam nunc commorantes cum imperatore, intermittentes stultissimas adulationes, non ei predicatis cum beato Augustino dicentes : »Felices dicimus imperatores, si iuste imperant, si inter linguas sublimiter honorantium et obsequia nimis humiliter salutantium non extolluntur, et se homines esse meminerint; si suam potestatem ad Dei cultum maxime dilatandum maiestati eius famulam faciunt; si Deum timent, diligunt, colunt; si plus amant illud regnum, ubi non timent habere consortes; si tardius  uindicant, et ignoscunt; si eamdem uindictam pro  necessitate regende tuendeque reipublice, non pro saturandis inimicitiarum odiis exserunt; si eamdem ueniam non ad impunitatem iniquitatis, sed ad spem correctionis indulgent; si quod aspere coguntur plerumque decernere misericordie lenitate et beneficiorum largitate compensant; si luxuria tanto eis castigatior, quanto posset esse liberior; si malunt cupiditatibus quam quibuslibet gentibus imperare. Et si hec omnia faciunt, non propter ardorem inanis glorie, sed propter caritatem felicitatis eterne; si pro suis peccatis humilitatis et miserationis et orationis sacrificium Deo suo uero immolare non negligunt; tales Christianos imperatores dicimus esse felices interim spe, postea re ipsa futuros, cum id quod exspectamus aduenerit.« uos autem e contrario,  quia non uultis esse ueri edificatores, estis procul dubio ueri deceptores, sicut scriptum est: Popule meus, qui beatum te dicunt, ipsi te decipiunt, et uiam gressuum tuorum dissipant. Deinde, postquam dixistis uos letatos esse de aduentu nostro, iterum intulistis quorumdam relatione magno merore affectos: quod utique facit instabilitas mentis. uerum est omnino quoniam qui hesitat, similis est fluctui maris qui a uento mouetur. Sed inter has hesitationes nimis stolide nos iudicatis immemores esse pastoralis officii et districtissime moderationis. Deinde, sicut scriptum est: Cum sit timida nequitia, dat testimonium condemnata ; adiungitis quod omni uerecundia dignum est, dicentes nos uenire propter quamdam presumptuosam et omni ratione carentem  [a 2Kb] excommunicationem faciendam; et admonetis nos nimis inuolutis et confusis sermonibus et sensibus, ut neque nostra uoluntate neque alterius hortatu presumptione prorumpamus; eo quod, ut dicitis, pertineat ad iniuriam ac dehonestationem imperialis potestatis, et ad [b 1Kb] minorationem et reprehensionem nostre auctoritatis. Dicite, queso, que sunt ista portenta uerborum? Et quid potius pertinet ad dehonestationem imperialis potestatis, opera digna excommunicatione, an ipsa excommunicatio? Sed quia hec uerba uestra exaggerare laboriosum est, eo quod plena sint nausee; tantum illud flagito, ut dicatis quomodo potest fieri, ut [c 3Kb] manente apostolice  sedis honore, mea tantum persona in causa reprehensionis  et uituperationis remaneat? Nullo modo enim fieri potest, ut si is qui locum beati Petri tenet, exhonoratur, [a 1Kb] sine crimine duntaxat, cathedra eius honorata permaneat. In tantum autem honoranda est cathedra pontificalis, et propter cathedram sedens in illa, ut etiam de Caipha crudelitate et incredulitate impio dicat Euangelista: Hoc autem a semetipso non dixit: sed cum esset pontifex anni illius, prophetauit quia iehsu moriturus erat pro gente. Unde constat etiam impium Caipham propter cathedram honoratum esse prophetia. uos autem fidelem et cultorem pietatis pontificem dehonestandum predicatis absque iniuria sedis: quod omnino falsum est. Bene autem subiungitis, memorem me esse debere [b 1Kb] iurisiurandi causa fidei facti  imperatori. Quod si feci, in hoc uolo uitare periurium, si annuntiauero ei omnia que contra unitatem et pacem Ecclesie et regni committit: quod si non fecero, periurus ero, sicut et uos, si tamen iuraui. uos tamen, quia procul dubio iurastis et reiurastis, promittentes ei erga illum omnia fideliter uos agere, et nunc uidentes illum agere contra fidem, et precipitari in perniciem, non reuocatis eum quantum ex uobis est, [c 1Kb] periuri estis: quia pro eius salute secundum fidem promissam non laboratis. Deinde promittitis mihi uenerabilem receptionem, si tamen ita ad illum uenero, ut eius uoluntas  est. Hec non in libris diuinis, sed in uestris conscientiis legitis, quia omnia facitis propter temporalem retributionem, eo quod sitis arundines uento agitate, et omnes aure uos flectant. Pensate, pensate fratres, quam longe est mens uestra ab illa petitione, qua in celebrationibus missarum soletis dicere Deo, non uoluntate, sed uoce: Da nobis pro amore tuo prospera mundi despicere, et nulla eius aduersa formidare. Nam si ex corde hec peteretis, iam dedisset ille qui dicit: Petite, et dabitur uobis. Deinde dicitis illam primam diuisionem regni, quam inter filios suos fecerat imperator, nunc iuxta [d 1Kb] rerum opportunitatem esse mutatam, quod omnino dupliciter falsum est: uno quidem modo, quia non est opportunitas, sed importunitas, eo quod sit  causa et origo conturbationis et dissentionis, commotionis et depredationis, et omnium malorum que per singula dicere longum est, extra periuria innumera et fidei ac pacis expulsiones: alio uero modo, quia necdum scitis, utrum sit commutata, an per uerum regem et Dominum maneat illibata. Ista enim commutatio, quam uos dicitis iuxta rerum opportunitatem factam, inde cognoscitur quia non fuerit per Deum, quia multorum peccatorum origo existit. Illud namque quod per uoluntatem Dei fit, plerumque causa est pressure et persecutionis; sicut factum est aduersum sanctos apostolos. et martyres,  qui non propter aliud passi sunt, nisi propter defensionem et confirmationem euangelice ueritatis. Causa autem peccatorum et scelerum esse non potuit, sicut uestra diuisio est, quam dicitis fuisse opportunam. Deinde, quando grandi supercilio dicitis, quia si reuerenter uenerimus ad imperatorem, per ipsum cognoscemus omnem rei ueritatem, quare opportune et utiliter mutata sit diuisio: hoc loqui cogit uos magnitudo superbie, estimantes solos uos posse rerum cognoscere causas. uere dico uobis, quia non solum stultus, sed et infelix est, qui non intelligit quantos et quales fructus malorum protulit uestra commutatio, et de cuius thesauro maligni cordis processit et pro qua re uos laudatores et defensores estis huius malignitatis. Deinde subiungitis,  quia nisi secundum uoluntatem uestram uenero, non habeo Ecclesias uestras consentaneas, sed in tantum contrarias ut nichil mihi [a 1Kb] in uestris parochiis agere uel disponere liceat, nec quempiam excommunicare uobis obsistentibus. uere uerum est quod ueritas dicit: Malus homo de malo thesauro cordis sui profert mala. Quare mihi contrarii cum Ecclesiis uestris esse debetis [b 1Kb] in legatione pacis et unitatis, quod Christi donum et ministerium est? An ignoratis angelorum cantu promissam esse pacem in terra hominibus bone uoluntatis, per Apostolum autem tribulationem et angustiam in omnem animam hominis operantis malum? Hic apparet quod congruat uobis illud quod Scriptura dicit: Arma et gladii in uia peruersi. uos conamini  obsistere peruersitatibus uestris nobis, qui legatione fungimur pacis. Nam quicunque inter uos membra Christi sunt, non eum potestis abscindere a corpore capitis, quod est Christus. Nam etsi uos datis operam  separandi a corpore uos ipsos, tamen sicut semper fuit, est, et erit; ut unguentum illud , Spiritus uidelicet sanctus , in omnibus ubique fidelibus seruet unitatem spiritus in uinculo pacis. Hec idcirco dicimus, ut noueritis non uos posse diuidere [c 1Kb] Ecclesiam Gallicanam et Germanicam ab unitate tunice que subiacet capitio, sublimioribus uidelicet membris Ecclesie, qui proximiores sunt barbe, apostolis scilicet, ac per hoc apostolicis sedibus, sicut barba non potest esse nisi in capite. Deinde  dicitis, rem ridiculam subinferentes, et quod potius tacere quam dicere maluimus; si autem non egeritis, assensum consilio nostro non prebueritis, honoris uestri periculo subiacebitis; si potius maluistis, id est, magis uoluistis tacere quam dicere, quare non tacuistis? Consuetudo est in uobis ut id quod minus est, uincat quod maius est. Maior uoluntas exstitit in uobis tacere, minor autem dicere; et tamen minor uicit maiorem. Credendum est omnino, quoniam in discordiarum amatoribus uictrix est cupiditas, uicta continentia. Illud uero quod minari uos cognoscimus [d 1Kb] periculum gradus, quis explicare poterit quantum sit absurdum, quantumque inconueniens et stultum; cum uestra comminatio non sit propter crimen, [e 2Kb] homicidium scilicet, sacrilegium, aut furtum,  uel aliquid huiusmodi; sed nisi ita uenerimus, sicut ipsi uultis: cui rei in argumento adiungitis iuramentum; et non recordamini erubescentes, quia [f 12Kb] periuri peieratum degradare non possunt,  etiamsi essem. Denique uos non me scitis esse peieratum. De uobis autem nemo qui dubitet hoc esse. In hac re memor esse debuerat solertia uestra, quia quicunque cloacam commouet quanto amplius commouerit,  tanto ampliorem fetorem exhalari facit. Quod autem de sequentibus me fratribus et cepiscopis similiter promittitis agendum, et additis, irretractabiliter, miranda in hoc presumptio uestra  cognoscitur. Nunquid quod in parte agitur, retractari apud uniuersitatem non poterit? Nunquid quod apud homines a rectitudine deuiantes agitur, apud meliores, recti uidelicet tenaces, retractari non debet? Aut quod in presenti malitiose iudicatur, Dei  iudicio retractandum non erit? Quod uestre mine continent, nunquam adhuc ab initio Ecclesie factum est. Nam etiamsi ego fuissem periurus, aptandum uobis erat illud euangelicum: Neque tu times Deum, cum in eadem damnatione sis?





AGOBARDI LIBER APOLOGETICUS [a 1Kb] PRO FILIIS LUDOuICI PII IMPERATORIS ADuERSUS PATREM.

I. Audite hec, omnes gentes, audiat terra et plenitudo eius a solis ortu usque ad occasum, ab aquilone et mari, et sciant et recogitent pariter domni et imperatoris Ludouici filios iuste fuisse et esse indignatos,  et bene sentire et intendere ad expurgandum paternum palatium a sordibus facinorum et iniquis factionibus, et regnum ab amarissimis et tumultuosis inquietudinibus; tantum ut inter eos germana fides et fraterna sinceritas Deo digna et omni fideli populo beneplacita persistat et inuiolabiliter perseueret.

II. Igitur cum predictus domnus et imperator quietus esset in domo, et florens in palatio suo, cum  adhuc [b 1Kb] iuuenem coniugem sub sui reuerentia custodiret, et [c 1Kb] secundum Apostolum, uxorium debitum illi persolueret, in processu uero dierum cum cepissent hec primum tepescere, deinde frigescere, ac per hoc et [d 2Kb] mulier resolui in lasciuiam, cessantibus  licitis conuersa imo aduersa ad illicita, adsciuit sibimet aptas personas ad perpetranda turpia, et primum latenter, deinde impudenter. Cognouerunt autem hoc initio pauci, deinde plures; ad postremum autem multitudo palatii, et regni, ac finium terre, quam rem irridebant minores, dolebant maiores, omnes autem clari uiri intolerandum iudicantes. Concitati itaque sunt spiritus filiorum imperatoris rationabili zelo, uidentes maculatum stratum  paternum, sordidatum palatium, confusum regnum, et obscuratum nomen Francorum, quod hactenus clarum fuerat in toto orbe. Et surgentes singuli uno et pio consensu in emundatione scelerum, conuenerunt simul; et [a 1Kb] aliis comprehensis, [b 5Kb] aliis effugatis, [c 1Kb] auctrice uero malorum exclusa a palatio, inclusa custodie, mutato habitu regali, [d 1Kb] induto habitu sanctimoniali, reddiderunt patrem quieti et [e 1Kb] aliquantule honestati. Cumque per nimiam filiorum  remissionem bene acta dissoluerentur, per carnalium blandimenta et cupidorum scelestos fauores, atque indecoras adulationes, iterum mulier, tanquam legitima domina, [a 5Kb] reuocata est in palatium, et prelata consiliis et consiliariis; cuius instigationibus mutata est mens rectoris, et cepit duris cornibus uentilare filios, et conturbare populos. Sicque factum est inauditum antea mortalibus, ut non tam persecuti iniuste sustinerent persecutiones, quam persecutores inuiti et coacti exercerent, et non solum exercerent, sed et sustinerent, dum uiolentissime in diuersa et contraria iuramenta compelluntur.

III. Attendite et uidete si factum est unquam huiusmodi. Iuratum est ergo imperatori seniori, et  eodem iubente iidem ipsi iurauerunt imperatori iuniori; et iterum ipso faciente, aliqui ex ipsis iurauerunt [b 1Kb] regi fratri, et ad postremum pene omnes compulsi sunt iurare [c 1Kb] puero. Et ne ibi quidem remansit. Sed quasi nichil horum fuisset, adhuc exorta sunt iuramenta. Nunquid super his non  uisitabo, dicit Dominus? Et inulta remanebit despectio Dei, et pollutio nominis eius? sicut scriptum est: Non peierabis, nec pollues nomen Domini Dei tui.Ecce patefactis abyssis stultitiarum, ad quid peruentum est? Cum enim deberent exercitus mitti aduersus exteras gentes, et ipse imperator aduersus barbaras nationes dimicare, ut eas fidei subiugaret ad dilatandum terminum regni fidelium ; nunc e contrario omne regnum cum extremitatibus suis conglobatur in unum in medio sui, diuersa tamen intentione, dum alii parantur ad intestina uiscera disrumpenda, alii ad pacandam, si fieri potest, iniustissimam  discordiam: qui omnes pia mente perpendere debuerant quod dicitur in predictis orationibus, ubi sacerdos admonet, dicens: Oremus et pro Christianissimo imperatore nostro, ut Deus et Dominus noster subditas illi faciat omnes barbaras nationes, ad nostram perpetuam pacem. Domus ergo Dei, que est  Ecclesia Dei uiui, columna et firmamentum ueritatis, orat ut Christianissimo imperatori barbari subiiciantur, non ut subiecti conturbentur et barbarizentur. Neque enim Christianissimi imperatoris est subiectos exturbare et unitos diuidere.

Iu. O Domine Deus celi ac terre, cur permisisti fidelissimum et Christianissimum seruum tuum imperatorem nostrum in tantam deuenire negligentiam, [a 1Kb] ut uidere nolit quibus malis circumdatus sit? Diligit enim odientes se, et odit diligentes se. Quid si uerum est quod plerique, qui subtilius intelligere uidentur, affirmant; quod scilicet sint aliqui in latere eius, qui inhianter exspectant exterminium filiorum eius? Quod si uiderint, collatum habent inter se ut in imperatorem mittant manum, et [b 1Kb] dispertiant  sibi regnum. Hoc utrum uerum sit, ipsi norunt. Multi tamen sunt, qui non ambigunt illos de quibus dicitur, ita incumbere regno, tanquam parieti inclinato et macerie impulse. Unde constat, quia nisi Deus subuenerit, aut exteris dabitur regnum, aut in multos tyrannos dispertietur; quod in hoc assimilatur: quoniam imperator, qui aduersus barbarorum reges bella iusta disponere debuerat, aduersus dilectores sui filios iniusta agere parat.

u. Dicunt etiam aliqui quod [c 1Kb] domina palatii senioris, extra illa que de eius occultis et non occultis  dicuntur, ludat pueriliter, spectantibus etiam aliquibus de ordine sacerdotali, et [d 1Kb] plerisque colludentibus, qui  predicare debuerant domine ludenti: Si qua regina semetipsam regere non nouit, quomodo de honestate palatii curam habebit? aut quomodo gubernacula regni diligenter exercet? Reducere quoque ei ad memoriam debuerant, quod supradicte sententie congruenter aptari potest, quantum tamen ad exteriorem sensum pertinet, quod in alio loco sacra Scriptura dicit: Mulier diligens corona est uiro suo;  et putredo in ossibus eius que confusione res dignas gerit. Et iterum: Tecta perstillantia in die frigoris et litigiosa mulier comparantur. Qui retinet eam quasi qui uentum teneat, et oleum dextere sue euacuet. Sed forte dicturus est aliquis: Hec non est litigiosa, sed [e 1Kb] suauis, et blanda. Quibus uerbis respondendum est, non est maius litigium, quam boni patris bonos filios irritare, exacerbare, exhonorare, et penitus a patre alienare uelle: que quia [f 2Kb] propter solam pulchritudinem a uiro inofficiose diligi fertur, inculcandum utrique fuerat quod iterum eadem  Scriptura dicit: Fallax gratia, et uana est pulchritudo. Mulier timens Dominum ipsa laudabitur.

uI. Nunc igitur omnes timentes et amantes Deum, regem quoque et regnum, pacata societate, rebus mundi utentes, rebus diuinis fruentes, omni conamine dare operam debent ut exprimatur uulnus iniquitatis, et obducatur cicatrix sanitatis, absque sanguinis effusione, absque strage interfectionis, absque amaritudine iurgiorum, absque turbulenta et fetida commixtione spirituum immundorum. Ut uere dicatur de Ecclesia huius regni: Hec est domus Dei, et porta celi. Porte autem inferi non preualebunt aduersus eam. Et iterum: Dominus Deus tuus in medio tui fortis, ipse saluabit. Gaudebit super te in letitia,  silebit in dilectione tua, et exsultabit super te in laude. Nugas, qui a lege recesserant, congregabo, quia ex te erant; ut non ultra habeas super eis opprobrium: et [a 1Kb] dicat omnis populus: Amen, amen, et hymnum Deo.

uII. Sicut ueritas non est tantum in dictis, sed et in factis, , ita quoque mendacium non est tantummodo uerborum, sed et factorum; sicut in Apocalypsi loquitur Dominus,  dicens: Non intrabit in eam  aliquid coinquinatum, et faciens abominationem et mendacium. Et paulo post: Omnis qui amat et facit mendacium. Et Dominus in Euangelio de inuentore omnium malorum ait: Ille homicida erat ab initio, et in ueritate non stetit. Si ergo illa ueritas  omnium hominum mentes possideret, etiam sine rectoribus et principibus res mundi concordi societate pacate manerent. Nunc autem quia ille qui in ueritate non stetit, contra ueritatem agere nunquam desistit, et dormientibus hominibus scandalorum zizania seminare non cessat, apta sibi corda satis inueniens,  que foueant et nutriant semina eius; redundat malum commotionis, quod quietem pacis et unitatis insano furore conturbet. Propter quod sollicite uigilandum est et sagaciter agendum contra corruptores  ueritatis et pacis, lingua et manu; ut aut cohibeantur, aut comprimantur.

uIII. Commotio itaque huius temporis et harum regionum, que mira omnipotentis Dei suauitate et dulcedine sine conflictu armorum sedata est, non segniter memoranda est; sed debet corda fidelium in laudibus Dei et gratiarum actione alacriter succendere, et ad solertiam cautele sollicita reddere, Que commotio et conturbatio quale habuerit initium, uel originem, non est penitus reticendum. Igitur cum Christianissimus et piissimus imperator domnus Ludouicus [b 1Kb] bone coniugis fide et moribus sibi congruentis consortium amisisset, necesse fuit ut aliam sibi acciperet, que ei posset esse adiutrix in regimine et gubernatione palatii et regni. Sed occulto  Dei iudicio talis assumpta est, que licet in primis annis uiri et domini sui uirtute et potestate pressa, subdita fuerit, tamen in processu temporis talis inuenta est, que magnorum fluctuum commotio et conturbationis largus thesaurus esse posset; que non solum plebes, ac populos, siue principes, uerum etiam elegantissimos filios imperatoris, etiam coniugatos, et [c 1Kb] gubernacula regnorum possidentes, affligeret, contristaret, et conturbaret, et pene attereret et exterminaret. Cumque talibus incrementis uiderent hi quibus cure erat de statu et honore regni, ac tranquillitate pacis, et quiete populi, dehonestari palatium, obscurari claritatem regni, et ad ignominiam deduci nomen regnantium, ceperunt queri, et murmurare, ac dolere, et deplorare. Inter  hec concitati sunt spiritus uirorum honoratorum, et filiorum regis; et crescente colludio, accedente etiam consilio, conuenerunt singuli de loco suo, et coniuncti ad palatium, effugauerunt ministros sceleris; et reginam, que totius mali causa erat, excluserunt de domo et honore regni, et constituerunt [d 1Kb] in retrusionem exsilii; ac deinceps quasi iam liberatum bonum patrem de laqueo ruine, gaudebant se implesse quod inscriptum est: Eiice derisorem, et exibit cum eo iurgium, cessabuntque cause et contumelie. Hoc tam irreprehensibile factum et omni laude dignissimum cum complessent filii, redierunt ad sua, restituto patre honori et glorie sue.

IX. His ita transactis, inimicus omnis boni, auctorque omnis mali, qui non reliquerat corda possessa,  sategit instaurare et redintegrare malum suum; et regina  reducta est  in palatium, et assumpta in consortium quasi legitima coniux, [a 5Kb] quod esse iam nullatenus poterat. Collocata itaque turpiter et indecenter in fastigio regali, prius malum auxit et multiplicauit. Ad quod bonus filius quid agere debuit? Nunquid dissimulare? Nunquid silere? Nunquid quiescere? Non ita placuit illi indormitabili oculo, qui custodit Isrel suum; sed suscitauit spiritus filiorum, et conuenerunt iterum ad succidendam recidiuam malorum stirpem. Timebant enim ne patri eueniret illud quod de quodam rege Scriptura sancta loquitur, dicens: Igitur non fuit alter talis ut Achab, qui uenundatus est ut faceret malum in conspectu Domini. Concitauit enim eum Iezabel uxor sua, et abominabilis factus est.


X. Sed forte aliquis diuerse uoluntatis homo amouere nitatur hec uerba Scripture sancte, tanquam inconuenientia, eo quod sequatur, in tantum, ut sequeretur idola Amorrheorum. Nouerit quisquis ille est, non posse euacuari congruentiam in hoc loco. Quoniam tempore legis in ueteri populo idola et simulacra significabant omnes errores in nouo populo, tempore uidelicet gratie. Nam et ipse ordo horum uerborum ita intelligendus est: Abominabilis factus est diuersis cupiditatibus et illecebris, ut etiam euidenter ad cultum rueret idolorum. Quisquis autem  aliter hic sentire uult, penset qualiter contradicat Apostolo dicenti: Et auaritiam, que est simulacrorum seruitus; et uideat quam ueraciter dictum sit: Radix omnium malorum est cupiditas: quam quidam appetentes, errauerunt a fide. Si ergo cupiditas errare facit a fide, et auaritia simulacrorum est seruitus; quod malum remanet, quod non de radice cupiditatis oriatur? Propter quod fideliter colligendum est, omnes appetitores diuitiarum, glorie, et honoris secularis, atque primatus, quam non longe absint ab idolorum cultura.

XI. Hec propterea dicimus, ut ostendamus mala et bona antiquorum, malis et bonis congruenter aptari, et his qui errant in nouo populo. Et quanquam Achab concitante se uxore sua errauerit a  fide; et ea auctrice perpetrauerit facinus illud de morte Naboth Iezrahelite, correptus tamen ab Elia propheta, non correctus, compulsus est agere penitentiam: qua actione penitentie mala sibi imminentia distulit, non abstulit. Hoc si recte perpendatur, liquido demonstrat quantum noceant uxores male uiris suis. Iehu autem, quem Dominus suscitauit in regem ad puniendam domum Achab et eius deceptricem uxorem, licet eternam uitam non promeruerit, eo quod a peccatis Ieroboam non recesserit, quia studiose exercuit ultiones Domini de Iezabel, et domus  eius quem illa concitauerat, concessum est ei ut filii eius usque ad quartam generationem regnarent. Post eum beatus quoque Ioiada et sanctus pontifex, qui Athaliam impiissimam interfici iussit, et Ioas in solio patris collocauit, et Hierusalem a sordibus et immunditiis purgauit, tali eum laude exornat Scriptura diuina, dicens: Senuit autem Ioiada plenus dierum, et mortuus est cum centum triginta esset annorum; sepelieruntque eum in ciuitate Dauid cum regibus, eo quod fecisset bonum cum Isrel, et cum domo eius. Ecce iste pius sacerdos, et temporali et eterna retributione remuneratus est; Iehu autem tantum temporali.

XII. uideamus quoque quid Samson contigerit, quem Apostolus in catalogo uirorum iustorum enumerat.  Amauit itaque mulierem non amantem se; que plus obtemperauit inimicis eius, quam amico amanti se. Et quia ille uir iustus credidit mulieri infideli, ideo et lumen oculorum amisit, et ducatum Isrelitice gentis perdidit. Cui licet postea restituta sit uirtus pristina, et ignominiosam uitam gloriosa morte finierit; eterna quidem uita non caruit, tamen ducatum pristinum non recuperauit. Sic ergo dignetur [a 1Kb] domnus dudum imperator pie perpendere, ut celeste et sempiternum regnum non perdat: qui deceptus a muliere, terrenum et temporale amisit. Cedat diuinis iudiciis, quia nichil in terra sine causa. uoueat et reddat Domino Deo terribili et ei que aufert spiritum principum. Bonorum enim regum est dicere: Semper quasi tumentes super me fluctus  timui Deum. Hec dicit beatus Iob: qui conanti se decipere uxori sue non consensit, sed rigida inuectione redarguit dicens: Quasi una de stultis mulieribus locuta es. Qui et in alio loco de Deo dicit: Apud ipsum est fortitudo et sapientia. Ipse nouit et decipientem, et eum qui decipitur. Et: Baltheum regum dissoluit, et precingit fune renes eorum. Et iterum: Qui immutat cor principum populi terre, et decipit eos ut frustra incedant per inuium. Quod et ipsi beato Iob contingeret, si suasionem uxoris sue libenter audisset. Ideo ergo terribilis Dominus, non tantum populis terre, sed et ipsis principibus populi:  de quo quidam rex superbus et humiliatus confitetur coactus dicens: Altissimo benedixi, et uiuentem in sempiternum laudaui, et glorificaui: quia potestas eius potestas sempiterna, et regnum eius in generationem et generationem. Et omnes habitatores terre apud eum in nichilum reputati sunt: iuxta uoluntatem enim suam facit tam in uirtutibus celi, quam in habitatoribus terre, et non est qui resistat manui eius, et dicat ei: Quare fecisti? Et post pauca: Nunc igitur ego Nabuchodonosor laudo, et magnifico, et glorifico regem celi: quia omnia opera eius uera, et uie eius iudicia, et gradientes in superbia potest humiliare.

XIII. Neque ullo modo hec idcirco dicimus, ut domnum quondam nostrum imperatorem impiis et  infidelibus regibus comparemus. Sed quia permisit se a muliere iniqua decipi, contigit illi quod scriptum est: Qui conturbat domum suam, possidebit uentos. Per quam conturbationem, et uentorum possessionem, perpetrata sunt innumerabilia periuria, et depredationes immense, cum homicidiis, adulteriis et incestis: pro quibus omnibus penitentiis necessarium est religiosissimo quondam imperatori, ut redeat ad cor suum, agatque penitentiam, humiliatus sub potenti manu Dei, cui non est impossibile tribuere illi exaltationem eterne uite: quia exaltatio temporalis uite iam non congruit illi, qui conturbata domo et mente, diuina dispensatione et iudicio cessit alteri, et locum dedit non cuilibet inimico aut extraneo, sed carissimo filio. Propter quod in omni  iucunditate et exsultatione cordis sui summas gratiarum actiones summo omnipotenti Deo indesinenter persoluere debet; quia, sicut semper optauit, non successit illi in regnum inimicus expugnator, sed filius amator. Nunc ergo audiant omnes in commune tumultuosi et quieti Prophetam dicentem: Sileat omnis terra a facie Domini. Et Psalmistam: Timeat Dominum omnis terra, ab eo autem commoueantur omnes inhabitantes orbem. Quoniam ipse dixit, et facta sunt: ipse mandauit, et creata sunt, et cetera.





AGOBARDI CHARTULA Porrecta Lothario Augusto in synodo Compendiensi, anno 832 [a 2Kb] .

In nomine Dei ac Domini nostri Iesu Christi. Anno incarnationis eius octingentesimo tricesimo tertio, ego Agobardus Lugdunensis Ecclesie indignus episcopus interfui uenerabili conuentui apud  palatium quod nuncupatur [a 1Kb] Compendium: qui utique conuentus exstitit ex reuerentissimis episcopis, et magnificentissimis uiris illustribus, collegio quoque abbatum et comitum, promiscueque etatis et dignitatis populo, presidente serenissimo et gloriosissimo Lothario imperatore, et Christi Domini amatore; quo protegente et adiuuante subter annexa disposita sunt anno imperii primo, [b 1Kb] mense quarto. Quibus omnibus uehementer incumbebat uera necessitas, ut sollicite tractarent de periculo regni in presenti, et statu in futuro: quod regnum, quia iamdiu nutabat, et impellebatur ad ruinam per negligentiam, et  [c 1Kb] per ignauiam domni Ludouici uenerandi quondam imperatoris, in quibus ille irretitus est per corruptas mentes  et corrumpentes, et secundum apostolicum dictum: Quia erant ipsi errantes, et alios in errorem mittentes. A quo conuentu quidquid utiliter et laudabiliter tractando et conferendo inuentum est, et necessario statuendum, et iudicantibus consensi et consentiens ipse iudicaui. In primis uidelicet que ad commoditatem et soliditatem regni et regis pertinere uidebantur, deinde que ad ereptionem et purgationem anime domni Ludouici, manifestissime noscebantur: que in predicto conuentu fideliter quesita, et ueraciter inuenta, et ordinabiliter exsecuta sunt, in eo scilicet quod predictus conuentus deliberauit, ut [d 1Kb] per legatos et missos admoneretur domnus Ludouicus de suis erroribus, et exhortaretur ut secundum propheticum dictum rediret ad cor,  et recognosceret acta sua, que aduersus Deum currens per uias prauitatis et iniustitie exegerat, ac deinceps susciperet consilium uite et salutis sue; quatenus apud omnipotentem Iudicem et Dominum,  qui clementissimus indultor est criminum, indulgentiam et remissionem iniquitatum impetrare posset; ut qui per multiplicatas negligentias regnum terrenum amiserat, per impensas supplices confessiones regnum celeste adipisceretur per eum apud quem est misericordia et copiosa redemptio. Propter quod et [e 1Kb] libellus editus est a uiris diligentioribus, et ei oblatus, de manifestatione criminum suorum; in quo uelut in speculo perspicue conspiceret feditatem actuum suorum, et fieret in illo quod per penitentem perfectum dictum est: Iniquitatem meam ego agnosco, peccatum meum coram me est semper. Pro qua re accesserunt ad eum denuo omnes qui in predicto conuentu aderant episcopi, condolentes et compatientes infirmitatibus et miseriis  eius, exhortantes atque exorantes et postulantes ut omnipotens Deus manu pietatis sue educeret eum de lacu miserie et de luto ceni. Quod clementissimus Dominus non solum non abstulit, sed nec distulit. Sed mox resuscitata in mente eius contritione humiliati cordis, prostratus coram eis, non semel, uel iterum, sed tertio, aut amplius, crimina cognoscit, ueniam poscit, auxilium orationum precatur, consilium recipit, penitentiam postulat, iniunctam sibi humilitatem libentissime impleturum promittit. Innotescitur ei lex et ordo publice penitentie: quam non renuit, sed ad omnia annuit; ac demum [f 1Kb] peruenit in ecclesiam coram cetu fidelium, ante altare et [g 1Kb] sepulcra sanctorum. Et prostratus super cilicium, bis terque quaterque confessus in omnibus  clara uoce cum abundanti effusione lacrymarum, depositis armis manu propria, et ad crepidinem altaris proiectis, suscepit mente compuncta penitentiam publicam [h 1Kb] per manuum episcopalium impositionem,  cum psalmis et orationibus. Sique deposito habitu pristino, et assumpto habitu penitentis, congratulans et confidens, postulat piissimi pastoris humeris reduci se ad inuente et redempte ouis unitatem.  His gestis ego Agobardus indignus episcopus intertui, et melioribus consonans et consentiens iudicaui, et manu propria signans subscripsi.





AGOBARDI EPISTOLA AD EBBONEM EPISCOPUM RHEMENSEM, DE SPE ET TIMORE.

Magnificentissimo ac desideratissimo domno patri et fratri Ebboni Ecclesie Rhemorum episcopo Agobardus in Domino Deo eternam salutem.

Cum quadam die ualde diligenda, honoranda atque  laudanda deuotio tua precipue mihi  et manibus gestaret et ore proferret ea que ad edificationem bonarum mentium pertinent, cognouerunt qui presentes aderant solertissimam intentionem tuam uelle secum semper habere de Scripturis diuinis aliqua, in quibus non solum in equum ascendens, sed etiam de equo descendens, pro locis et temporibus congrue quantitatis secundum beatum uirum, qui non abiit in consilio impiorum, in lege Domini meditareris die ac nocte; quatenus uere esse possis tanquam lignum iuxta fluenta Scripturarum plantatum, cuius omnia prosperantur que facit: et que facit? utique poma et folia, que intelliguntur facta et dicta; ut poma  sint in actibus, folia in uerbis; cuius ligni folium non defluit: quia  curat sollicite, ne quid friuolum uel inane proferat, quod obliuione potius quam memoria dignum sit. Sic enim Apostolus unanimem comitem instruit, dicens: Ineptas autem et aniles fabulas deuita; et iterum precipit denuntiare quibusdam, ne intendant fabulis et genealogiis interminatis, que questiones prestant magis quam edificationem que est in fide. Et iterum: Profana autem et inaniloquia deuita. Multum enim proficiunt ad impietatem, et sermo eorum ut cancer serpit.

Igitur Deo deuota et fidelis sanctitas tua cum mihi dignaretur talia pandere, suggestum est a me  ut in primis iuberes tibi scribere in eodem quod gestabas Enchiridion, de diuinis libris arduas et difficiles sententias ad obseruandum, que precipue sunt ad deprimendas per timorem mentes hominum, ne eleuari possint in uanam presumptionem; et his diu diligenterque perspectis, iuberes demum talia que uiderentur congrua, [a 1Kb] proprio inserere manuali. Cumque hec ego suggessissem, dignatus es precipere, ut ego inchoarem sicut mihi uidebatur, et sanctitati tue diiudicanda transmitterem. Omnis  itaque Scriptura diuinitus, ut ait Apostolus, inspirata, utilis est ad docendum, ad corripiendum, ad erudiendum in iustitia, ut perfectus sit homo Dei, ad omne opus bonum instructus. Que Scriptura, tante perpetuitatis est, ut auctor illius, sempiterna ueritas, uerbum et sapientia Patris, Dominus et Redemptor noster testetur de illa, dicens: Facilius est celum et terram transire, quam de lege unum apicem cadere. Et iterum: Celum et terra transibunt, uerba uero mea non transient. Cumque hec perennia uerba, plena sint regulis morum, ac disciplinarum, atque uirtutum, operis, et fidei, inter cetera exstant due res penitus necessarie moderationi mentium humanarum, id est, spes et timor, de quibus sacerdotibus et omnium plebium doctoribus Dominus mystice per legem precipit dicens: Non auferes loco  pignoris superiorem et inferiorem molam. Que mole licet utrumque testamentum recte figurare possint, intelliguntur tamen utiliter spes et timor; ut inferior dicatur timor, superior spes. Cui autem una defuerit, farinam facere non potest: quia in mente sua nichil sanum pertractare potest, quem aut timor sine spe premit, aut spes sine timore leuat. Unde Psalmista in utrumque coniungens dicit: Beneplacitum est Domino super timentes eum, et in eis qui sperant super misericordia eius. Iudas denique proditor, post Dominicam traditionem, quia sine spe timuit, dicens: Peccaui tradens sanguinem iustum, ideo abiens laqueo se suspendit, et crepuit medius, atque effusa sunt uiscera eius. E contrario autem, quia sine timore sola spe eleuabantur illi qui Domino  respondebant, Semen Abrahe sumus, et nemini seruiuimus unquam, dedignati sunt credere in Saluatorem, quia presumebant non se esse saluandos, sed saluatos: cuius rei exemplis tota est plena Scriptura diuina. Semper autem necesse est ut he due mole fidelium mentibus incessanter adsint; ut quia spes animum semper erigit, metus autem premit,  et metus spem et spes temperet metum; ac ne spes in superbiam erigat, metus continuo adiacens mentem premat; rursum, ne immoderatus metus animum in desperationem obruat, hunc confestim spes erigat. Metus namque, si sine spe fuerit, desperatio rectius uocatur. Spes uero, si fuerit sine metu, uana presumptio esse monstratur. Tali namque temperamento, quasi quodam antidoto, uult nos celestis medicus uti; ut pote qui solus est scrutator et cognitor internarum infirmitatum, cui dicitur: Tu solus nosti corda filiorum hominum. Quique dicit: Ego sum scrutans renes et corda. Cuius sermo est uiuus et efficax, et penetrabilior omni gladio ancipiti, et pertingens usque ad diuisionem anime ac spiritus, compagum quoque ac medullarum, et est  discretor cogitationum et intentionum cordis; sciens mentem humanam his duabus uirtutibus in meditullio stabiliter posse seruari. Cum hec ergo ita sint, uisum mihi est ut primum de illis sententiis que ad inferiorem molam pertinent, id est, ad ineffabilem terrorem mentium, quoniam sunt nimis ardue, aliqua describam; ut quia preceptum nobis est ut cum timore et tremore nostram ipsorum salutem  operemur, et omnes fideles salutem desiderant, prius illa cum quibus salus operatur, id est, timor et tremor, in studiis nostris fundentur; ut superponenda, quia faciliora sunt, istarum impulsione necessario requirantur. Nam et naturale est anime humane, ut timorem non sine quadam molestia tolerans, rursum sponte ad spem recurrere festinet, que letior putatur; quanquam timor non sit minus necessarius et utilis. Quia igitur si de omnibus diuinis libris huiusmodi sententias excerpimus, nimis prolixum opus efficitur, illas nunc nobis assumere sufficiat que in promptu habentur, et magis in usu; maxime quia et uos tale fieri iussistis opus, quod paulisper manu gestetur, non quod in armario uel in scrinio reseruetur. Hec mihi igitur [a 1Kb] inchoanti  obtulit se prima illa sententia septimi psalmi, quam cantamus, dicentes: Domine Deus meus, si feci istud, si est iniquitas in manibus meis, si reddidi retribuentibus mihi malum, decidam merito ab inimicis meis inanis. Persequatur inimicus meus animam meam, et comprehendat et conculcet in terra uitam meam, et gloriam meam in puluerem deducat.

Multa desunt.





AGOBARDI LIBER DE DIuINA PSALMODIA.


Quia [a 2Kb] nuper stultus et improbus, ipsaque stultitia et improbitate sua omnibus notus calumniator erupit, qui sanctam Ecclesiam nostram, id est, Lugdunensem, non solum uerbo, sed etiam scriptis lacerare non cessat, quasi non recte, nec more paterno siue usu, diuine decantationis solemnia peragentem, necesse fuit omnem sacrorum officiorum seriem, que solito cantorum ministerio per totum anni circulum in ecclesiasticis conuentibus exhibetur, sicut in eadem Ecclesia fauente Dei gratia custoditur, diligentius et plenius in libello quem usitato uocabulo Antiphonarium nuncupant, colligere, atque digerere;  premissa scilicet prefatione [b 1Kb] pii et orthodoxi Patris,  cuius probatissima fides atque doctrina in munere Domini Dei nostri omnibus examinata ac declarata celebriter innotuit; ut omnes pacifici et prudentes Ecclesie filii, in quorum manus eiusdem libelli textus uenerit, uerissime et euidenter agnoscant prefatam Christi Ecclesiam, eodem Christo Domino gubernante ac protegente, nec a recto fidei tramite deuiasse, et paternum morem, quem statuta ecclesiastica declarant, fideliter custodire, ac per hoc ab antiquo Ecclesie Dei usu nullatenus discrepare, [c 1Kb] nec contemnere alicuius diuersum morem, si constat esse probabilem; sed, iuxta Apostolum,  ea que utiliora et potiora sunt sequi. Ait namque.  Et hoc oro, ut caritas uestra magis ac magis abundet in scientia et omni sensu, ut probetis potiora, ut sitis sinceri et sine offensa in diem Christi. Et alio loco: Ut probetis que sit uoluntas Dei bona, et beneplacens, et perfecta. Et alibi: Aemulamini autem carismata meliora. Et iterum: Nolite pueri effici sensibus. Sed et reuerenda concilia Patrum decernunt nequaquam [a 1Kb] plebeios psalmos in Ecclesia decantandos, et [b 2Kb] nichil petice compositum in diuinis laudibus usurpandum. Inter quos etiam beatus papa Gregorius docet quod non pro locis res, sed pro bonis rebus loca amanda sint. Et fortius commendans nobis, quod sicut nequaquam pro locis, ita nec pro quibuslibet personis, siue consuetudinibus temporum, res sectari debeamus, non est ueritus in ipsa  Romana Ecclesia quedam in sacris officiis et ministeriis reprehensibilia etiam sub anathematis damnatione resecare; sicut eius decreta palam ostendunt . Quod si predictus calumniator humiliter et obedienter pensare studuisset, nequaquam ad tantam deueniret fatuitatem, ut uerba quorumlibet hominum, quorum nec nomina, nec sensum, nec fidem nouit, tanquam diuinas Scripturas defenderet, et per phantasticas ac rudiculosas allegorias explanare conaretur. Certe si quid sanum cogitare uellet, sufficeret ei ad omnem emendationem et silentium, quod sicut in diebus ad missas non nisi diuina generaliter eloquia decantantur, ita et in noctibus ad sacras Deo uigilias exhibendas eadem procul dubio lex debeat  obseruari. Unus nempe omnipotens Dominus utroque tempore laudatur, uni Domino tempus utrumque famulatur, cui dicitur: Tuus est dies, Domine, et tua est nox. Tu fabricatus es auroram et solem. Sed eius stultus et irritus labor prudentibus et minime contentiosis ac Deum timentibus maiorem incutit sollicitudinem, ut propter huiusmodi neuos et errores cauendos uiuacius et attentius diuine auctoritati et ecclesiasticis statutis inhereant. Hec namque fidei cautela, et sincerissima obseruantie disciplina, ut in templo Dei et coram diuino altari diuinorum tantummodo eloquiorum melodia celebretur, etiam ueteris Testamenti auctoritate et exemplis  nobis firmissime commendatur: ubi in libro Paralipomenon  legitur, quod beatus Dauid rex et propheta Dei primus choros Leuitarum laudantium Dominum in tabernaculo siue in templo constituerit, eisque psalmos et hymnos et cantica diuinitus sibi et ceteris, qui cum eo prophetabant inspirata tradiderit, ac mane et uespere inter diuina holocausta et sacrificia decantanda decreuerit. Quem morem a sanctis prophetis traditum, et a sequentibus patribus diligentissime custoditum, usque ad tempus Noui Testamenti, quo iam templum illud destrui oportebat, religiosa constat obseruatione perductum. Unde summopere necesse est, ut si uere absque offendiculo uel hesitatione diuinas laudes cupimus celebrare, totos nos diuinis sermonibus, in quibus nullus est error, nulla ambiguitas, coaptemus; sicut  de prefatis Leuitis, antiquis diuine laudis cantoribus, idem Paralipomenon liber replicat, dicens: Leuite uero ut stent mane ad confitendum et canendum Domino, similiterque ad uesperam, tam in oblatione holocaustorum Domini, quam in sabbatis, et kalendis, et solemnitatibus ceteris. Et iterum in dedicatione templi sub Salomone dicitur: Et dedicauit domum Domini rex et uniuersus populus. Sacerdotes autem stabant in officiis suis, et Leuite in organis carminum Domini, que fecit Dauid rex ad laudandam Dominum, quoniam in eternum misericordia eius, hymnos Dauid canentes per manus suas. Item in emendatione et purificatione eiusdem templi sub Ezechia scriptum est: Precepitque Ezechias et principes Leuitis, ut laudarent Dominum sermonibus Dauid,  et Asaph uidentis, qui laudauerunt eum magna letitia. Similiter etiam sub Iosia in celebratione Phase. Porro cantores, inquit, filii Asaph stabant in ordine suo iuxta preceptum Dauid, et Asaph, et Heman, et Idithim prophetarum regis. Quod totum quam sancte et religiose fuerit institutum, quam dulciter ac reuerenter sit imitandum inter cetera beati Dauid magnifica, ita liber Ecclesiasticus in eius laudibus prosequitur, dicens: In omni opere dedit confessionem sancto et excelso in uerbo glorie. De omni corde suo laudauit Dominum, et dilexit Deum, qui fecit illum, et dedit illi contra inimicos potentiam; et stare fecit cantores contra altare, et in  sono eorum dulces fecit modos. Et dedit in celebrationibus  decus, et ornauit tempora usque ad consummationem uite, ut laudarent sanctum nomen Domini, et amplificarent mane Dei sanctitatem. Sed et in Libro Samuelis hec psallendi gratia spiritalis in eodem rege sanctissimo predicatur, ubi legitur: Dixit Dauid filius Isai: Dixit uir cui constitutum est de Christo Dei Iacob, egregius psaltes Isrel: Spiritus Dei locutus est per me, et sermo eius per linguam meam. Huic igitur tam sancte auctoritati et tam perspicue ueritati non est dubium quod fidelis et  disciplinatus quisque libenter acquiescat. Si quis autem contentiosus et pertinax contradicere conatur, et de turbulento magis riuo, quam de purissimo fonte potare uoluerit, uiderit ne illo egrotet languore nimis pernicioso, quem quidam antiquorum patrum sapienter et breuiter cauendum admonuit, dicens: Qui contempta ueritate presumit consuetudinem sequi, aut circa fratres inuidus est et malignus, quibus ueritas reuelatur, aut circa Deum ingratus, cuius inspiratione Ecclesia eius instruitur.





AGOBARDI LIBER DE CORRECTIONE ANTIPHONARII.


I. Dilectissimis in Christo fratribus et precipue [a 1Kb] cantoribus Ecclesie Lugdunensis Agobardus in eodem Christo Domino et Saluatore nostro sempiternam salutem.

In diuinis laudibus exsoluendis quanto studio fugienda sit leuitas, grauitasque sectanda, frequenter dilectioni uestre in mutua collocutione suggessimus; scilicet ut rationabili consideratione, sicut prudentes Ecclesie filii, et rationabili eius lacte ab incunabulis enutriti, quod Deo displicet refugientes, concordi studio id quod gratum acceptumque ei, uerbis sicuti et factis sectaremini. Si enim apud graues et sapientes uiros, non solum morum, sed etiam uerborum leuitas reprehensibilis iudicatur, quanto magis apud Deum totius sancte grauitatis  ac sapientie auctorem, cui Psalmista dicit: In populo graui laudabo te, et cui nos Apostolus rationabile obsequium admonet exhibere. Neque uero passim, et absque diligenti examinatione, quod cuique uisum fuerit in Dei laudibus usurpandum est, cum dicat Apostolus: Nam quid oremus, sicut oportet, nescimus. Sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis. Unde et apostoli humane ignorationis conscii, orandi formulam a Deo petiere, dicentes: Domine, doce nos orare. Certe manifestum est maius esse Deo quempiam digne laudes exsoluere, quam pro infirmitate propria exorare; presertim cum hoc presentis uite fine terminetur, illud uero  hic inchetur, in futuro autem perficiatur, iuxta quod Psalmista ait: Beati qui habitant in domo tua, Domine! in secula seculorum laudabunt te.

II. Si ergo orantes doctrina sancti Spiritus indigemus,  multo magis cum Deo laudes offerimus: quia sicut nemo nisi ipso inspirante secundum Deum postulat, ita nullus nisi eo erudiente Deum digne collaudat. Non ergo cuiuscunque figmentis, sed Spiritus sancti eloquiis maiestas diuina laudanda est. Denique et filii Aaron ignem alienum Domino offerentes, non obsequii remunerationem, sed damnationem presumptionis experti sunt. Unde hoc nos exemplum summopere uitantes, illud sollicite attendamus quod uel in Prouerbiis scriptum est: Omnis sermo Dei ignitus clypeus est sperantibus in se. Ne addas quidquam uerbis illius, et arguaris, inuenierisque mendax. Nihil itaque Dei uerbis addentes, et timentes argui inuenirique mendaces, uerbo Dei ignito, qui clypeus spei est, tempore orationis et  laudis inflammemur pariter et muniamur. Cumque Dominus dicat: uerba que ego locutus sum uobis, spiritus et uita sunt, omnia humana figmenta, que uanitate sui mortua iudicanda sunt, respuentes, uiuentibus Christi eloquiis in ipsius obsequiis personemus; quatinus uoces nostre, non quasi aliene ab eo respui, sed ut proprie cum supernis uirtutibus, que maiestate Dei trementes adorant atque collaudant, mereantur admitti.

III. Hac de causa et Antiphonarium pro uiribus nostris magna ex parte correximus, amputatis his que uel superflua, uel leuia, uel mendacia, [b 1Kb] aut blasphema uidebantur. Et uos frequenter admonuimus, et tenorem admonitionis nostre propter aliquorum presentes seu futuras querimonias in fronte  eiusdem libelli ponere necessarium duximus: non generale aliquid statuentes, sed iuxta mediocritatem sensus nostri in domo Dei, cuius nobis cura commissa est, quod possumus offerentes: nec de sensu  nostro aliquid presumentes; sed Scripture sancte auctoritatem, et sacrorum canonum sanctionem, catholicorumque patrum instituta et exempla sectantes. De quibus antequam aliquid proferamus, congruum uidetur, exempli gratia, nonnullas ineptias que prefato continebantur libello, notare breuiter, ac leuiter redarguere; ut ex his perpaucissimis euidentius agnoscatur quam necessario que in sequentibus dicturi sumus, a patribus constituta sint, quantoque timore ac sollicitudine eorum scita nobis expediat obseruare.

Iu. Ac primum, quale illud est, quod in uigilia Natalis Domini in choro fidelium et fidelium erudiditorum cantabatur: Dum ortus fuerit sol de celo, uidebitis Regem regum procedentem a Patre tanquam  sponsum de thalamo suo ? Certe fides catholica habet uerbum Dei, quod in principio erat apud Patrem, in thalamo uteri uirginalis coniunxisse sibi sponsum; cuius naturam in unitate persone suscipiens, caro factum est ut habitaret in nobis. Nature enim nostre unitus, tanquam sponsus de thalamo uirginali, processit ex utero; et non eam de celis attulit, sicut heretici affirmare ausi sunt. Ac per hoc non tanquam sponsus de thalamo processit ex Patre. uerbum quippe Dei, Filius Dei, processit a Patre, et uenit in mundum. Nec aliud fuit uenire in mundum, quam in utero uirginis nature humane ueritatem assumere, in qua uisibilem se preberet mundo. Hanc igitur humanitatis nostre naturam, cui unitus sponsus Ecclesie factus est, non de sinu  Patris traxit, sed de carne uirginis sumpsit.

u. Est preterea in predicta antiphona notanda temeritas, euidensque mendacium; dum et sacre Scripture uerba sui sensus peruersitati coaptat, et natiuitatem Saluatoris, qua uel de Patre ante secula, uel de matre in plenitudine temporum natus est, tanta confusione permiscet, ut de qua loqui uelit, intelligi omnino non possit. Quod summopere ubique cauendum est, ne diuinorum uerborum ordo mutetur, et de scriptura ueritatis labyrinthus texatur erroris.

uI. Illud etiam responsorium, quod in eisdem uigiliis cantabatur, quanta fidei seueritate reiiciendam est, in quo ait uanus ille presumptor: De illa occulta habitatione sua egressus est Filius Dei, descendit  uisitare et consolare omnes qui eum de toto corde desiderabant. Quod cum sermonum imperitia, tum sensus quoque absurditate ac falsitate turpatur. Nam et occultam Filii habitationem summa leuitate dixit; et eum omnes desiderantes se uisitasse, consolatumque esse mendaciter asseruit, cum potius eos quos uisitare dignatus est, se agnoscentes ac desiderantes effecerit.

uII. Considerentur etiam uerba alterius responsorii, quod quasi de mysterio natiuitatis Christi  compositum, contra morem nocturni officii ab eminentiori loco pompatice concrepabat: Descendit de celis missus ab arce Patris [a 1Kb] introiuit per aurem uirginis in regionem nostram, indutus stola purpurea, et exiuit per auream portam lux et decus uniuerse fabrice mundi. Ubi primum, qui descenderit non designat. Arcem uero Patris quid dixerit, ipse quoque penitus ignorauit. Nunquid est aliquod edificium celeste, aut perceleste, quod factum sit ab eo, aut aliud aliquid quod non est ipsum quod Pater, aut est ipse Pater? Quod si est, quomodo sibi est arx? Nec per aurem uirginis uerbum Dei introisse, catholice aures ferunt: quia cum sit incorporeum, et totum ubique presens, nec localiter accedit, nec aditu corporeo indiget. Nisi forte  nobis persuadere uoluit angelicorum sono uerborum sacram uirginem Dei Filium concepisse. Quod quantum a fidei ueritate discordet, ex uerbis ipsius angeli perspicuum est; qui ipsi uirgini interroganti: Quomodo fiet istud, quia uirum non cognosco? Respondit: Spiritus sanctus superueniet in te, et uirtus Altissimi obumbrabit tibi. Quomodo autem uirginalis uterus regio nostra possit intelligi, cum et uirgo illa unici Filii mater sit, et nos omnes non ex uirginea sed ex corrupta carne nascamur, prorsus inueniri non potest. Deinde quod eum stola indutum purpurea aurem dicit uirginis introiisse, siue humano more cultu regio indutum, siue humanam formam non ex uirgine suscepisse, sed de celo Dei uerbum attulisse putauerit, eamque stolam  purpuream appellarit, apertissime blasphemie est. Iam uero per auream portam eum exiisse, quanta uanitate proferre ausus est; cum natiuitas Christi ex uirgine non superuacuis uerbis adumbrari, sed confessione simplici debeat declarari; qui non, ut ille ait, uniuerse fabrice mundi, sed iuxta ueritatem euangelicam rationalis tantummodo creature lux est.

uIII. Aliud quoque responsorium de uerbis Euangelii, sed non ordine euangelico, quod iam utique correctum a uestra dilectione psallitur, nescio quis composuit, dicens: Tenebre facte sunt dum crucifixissent Iesum Iudei; et circa horam nonam exclamauit iehsu uoce magna: Deus, Deus, ut quid me dereliquisti? Tunc unus ex militibus lancea  latus eius perforauit, et inclinato capite emisit spiritum. Nempe omnibus fidelibus certum est, quod Saluator noster non aliqua doloris uiolentia coactus, sed spontanee pro nobis est mortuus; nec animam necessitate amisit, sed potestate posuit, sicut ipse ait: Nemo tollit a me animam meam, sed ego pono eam a me ipso ut iterum sumam eam. Sed iste euangelici ordinis et fidei ueritatis ignarus, prius dixit lancea a militibus latus Domini perforatum, et tunc ab eo spiritum emissum: quod  omnino paganum est, Christum non benignitate proprie uoluntatis, sed ui doloris mortuum opinari; cum e contrario in Euangelio referatur quod Dominus uoce magna clamauerit: Pater, in manus tuas commendo spiritum meum; et hec dicens, exspirauit. Quam mortem Christi in tantum milites qui aderant admirati sunt, ut continuo Deum glorificasse, eumque Dei Filium confessi esse referantur, ac postea Iudeis petentibus latronum crura, qui cum eo fuerant crucifixi, Pilatus frangi concesserit, Iesu autem iam mortui non crura confracta, sed militis lancea latus narraretur apertum, non, ut iste imperite protulit, perforatum.

IX. Iam uero quanta illa sunt uaticinia, ut ita dictum sit, falsa in responsoriis et antiphonariis,  que quasi ex uoce Domini pronuntiantur, cum in nullis diuinis Scripturis reperiantur. Ut est: Octaua decima die decimi mensis ieiunabitis, dicit Dominus, et mittam uobis Saluatorem et propugnatorem pro uobis, qui uos precedat et introducat in terram quam iuraui patribus uestris. Et iterum: Coronam glorie ponam super caput eius, dicit Dominus, et induam illum stolam candidam, quia seruauit mandata mea, et propter nomen meum effusus est sanguis eius in terra. Et iterum: Sancti estis, dicit Dominus, multiplicabo numerum uestrum, ut oretis pro populo meo in loco isto. Et multa huiusmodi ridiculosa et fantastica. Quorum inuentoribus congruere mihi uidentur illa, que Dominus per Ezechielem prophetam aduersus falsos prophetas  loquitur, dicens: ue prophetis insipientibus, qui sequuntur spiritum suum, et nichil uident. Et post pauca: uident noua et diuinant mendacium, dicentes: Ait Dominus, cum Dominus non miserit eos, et perseuerauerunt confirmare sermonem. Nunquid non uisionem cassam uidistis, et diuinationem mendacem locuti estis? Et dicitis, Ait Dominus, cum ego non sim locutus. Propterea hec dicit Dominus Deus: Quia locuti estis uana, et dixistis mendacium, ideo ecce ego ad uos, ait Dominus Deus. Et erit manus mea super prophetas, qui uident uana, et diuinant mendacium. In concilio populi mei non erunt, et in scriptura domus Isrel non scribentur, nec terram Isrel ingredientur.

X. Sed hec et similia, quorum in prefato libro infinita erat copia, quia indignum est scribere, et uestre prudentie fastidiosum audire, facilius colloquendo et fideliter pertractando diiudicari possunt. Nunc superest ut sacrorum statuta canonum, catholicorumque Patrum sententias, sicut superius promisimus, exsequamur; ut ex his perspicue declaretur  qua cautela leuissimorum hominum excogitationes uitande sint, que nulla ueritate subnixe, nulla ratione ornate, contemptui patent.

XI. [a 1Kb] In concilio Africano talis constitutio promulgata est: » Ut preces et orationes, nisi probate fuerint in concilio, non dicantur; nec aliqua ex his omnino cantentur in Ecclesia, nisi que a prudentioribus tractata et comprobata in synodo fuerint; ne forte aliquid contra fidem, uel per ignorantiam, uel per studium, sit compositum. « Ubi breuiter considerandum, quod non solum ea que studio perfidie, sed etiam illa que [b 1Kb] simplicitate ignorantie contra fidei regulam composita fuerint, pari animaduersione repudiantur.

XII. Beatus Hieronymus  cum exponeret preceptum Apostoli, ubi ait: Implemini Spiritu loquentes uobismetipsis in psalmis et hymnis et canticis spiritalibus, cantantes et psallentes in cordibus uestris Domino, non tacuit quod in cantoribus Ecclesie reprehendendum uidebat. » Canere igitur, ait, et psallere et laudare Dominum magis animo quam uoce debemus. Hoc est quippe quod dicitur: Cantantes et psallentes in cordibus uestris Domino. Audiant hec adolescentuli, audiant hi quibus psallendi in Ecclesia officium est, Deo non uoce, sed corde cantandum; nec in tragedorum modum guttur et fauces dulci medicamine colliniende sunt, ut in Ecclesia theatrales moduli audiantur et cantica; sed in timore, in opere, in scientia Scripturarum. Quamuis sit aliquis, ut solent  illi appellare, cacophonos, si bona opera habuerit, dulcis apud Deum cantor est. Sic cantet seruus Christi, ut non uox canentis, sed uerba placeant que leguntur; ut spiritus malus qui erat in Saule, eiiciatur ab his qui ab eo similiter possidentur, et non introducatur in eos qui de domo Dei scenam fecere populorum. « In quibus uerbis magnopere pensandum est, quod eos qui in morem psallentis Dauid cum timore et grauitate spiritali canunt, malignum spiritum etiam ab auditoribus suis excludere posse confirmat; eos uero qui theatralibus sonis et scenicis modulationibus, et quamuis in diuinis uerbis, uocis dulcedine intemperantius delectantur, eum non solum ab aliis non excludere, sed, quod est terribile, in seipsos introducere testatur. Unde et in alio loco idem doctor cum sententiam Isaie  exponeret, Iniqui sunt cetus uestri, ait: » Omnis conuentus qui non offert hostias spiritales, nec audit illud quod in quinquagesimo psalmo canitur, Sacrificium Deo Spiritus contribulatus, cor contritum et humiliatum Deus non despicit, abominabilis Deo est. « Mens ergo libera, id est, sensibus corporis  non succumbens, ita resistere debet uane ac noxie delectationi aurium, sicut et delectationibus sensuum ceterorum, uisus uidelicet, et olfactus, gustus, et tactus; quorum perturbationibus anima pregrauatur, et capitur. Quantum denique oblectationes aurium uirtutem mentis eneruent, testatur prefatus doctor, qui ait: » Auditus uario organorum cantu, et uocum inflexionibus delinitur, et in carmine petarum et comediarum, mimorumque urbanitatibus, et strophis, et quidquid per aures introiens uirilitatem mentis effeminat. «

XIII. Sed et beatus martyr Cyprianus  simili modo dicit, exponens illud Apostoli, Aduersarius uester diabolus tanquam leo rugiens, circuit querens quem deuoret. Ait ergo: » Circuit  ille nos singulos, et tanquam hostis clausos obsidens, muros explorat, et tentat an sit pars aliqua membrorum minus stabilis et minus fida, cuius aditu ad interiora penetretur. Offert oculis formas illices et faciles uoluptates, ut uisu destruat castitatem. Aures per canoram musicam tentat, ut soni dulcioris auditu soluat et molliat Christianum uigorem. «

XIu. Quod et beatus Augustinus ad tentationem diaboli intelligens pertinere, in libris Confessionum suarum  Deo gratias refert quod ab hoc uitio liberatus sit. » uoluptates, inquit, aurium tenacius me implicauerant, et subiugauerant; sed resoluisti et liberasti me. Nunc in sonis, quos animant eloquia tua, cum suaui et artificiosa uoce cantantur, fateor aliquantulum acquiesco, dum  ipsis sanctis dictis religiosius et ardentius sentio moueri animos nostros in flammam pietatis, cum ita cantantur, quam si non ita cantarentur. « Et rursus post aliqua de utilitate psallendi in Ecclesia discretam proferens sententiam, dicit: » Tutius quidem mihi uidetur quod de Alexandrino episcopo Athanasio sepe mihi dictum commemini, quia tam modico flexu uocis faciebat sonare lectorem psalmi, ut pronuntianti uicinior esset quam canenti. uerumtamen cum reminiscor lacrymas meas, quas fudi ad cantus Ecclesie tue in primordiis recuperate fidei mee, et nunc ipso commoueor, non cantu, sed rebus que cantantur, cum liquida uoce et conuenientissima modulatione cantantur, magna instituti utilitatem rursus cognosco; magisque adducor, non quidem  irretractabilem sententiam proferens, cantandi consuetudinem approbare in Ecclesia, ut per oblectamenta aurium infirmior animus in affectum pietatis assurgat. Tamen cum mihi accidit ut me amplius cantus quam res que canitur moueat, penaliter me peccare confiteor, et tunc mallem non audire cantantem. « Ecce uir sanctissimus, atque doctissimus, et approbat institutum cantandi propter infirmos, quos in affectum pietatis facit assurgere; et tamen cum accidit ut plus moueat animum cantus,  quam res que canitur, penale dicit esse peccatum, ita ut melius sit non audire cantantem, utique in cantu et sonis quos diuina eloquia animant, ac uiuificant; ut uita cantuum ac sonorum in sententiis sit diuinorum eloquiorum. Ceterum, si in diebus suis audisset aliquos non de diuinis eloquiis, sed de humanis adinuentionibus cantantes, nunquid non mortuum et sine uita talem cantum iudicaret?

Xu. uerum quia [a 1Kb] Gregorii presulis nomen titulus prefati libelli pretendit, et hinc opinione sumpta putant eum quidam a beato Gregorio Romano pontifice et illustrissimo doctore compositum; uideamus quod sanctus ille uir de cantu ecclesiastico ordinauerit, uel quid eius tempore Romana Ecclesia decantarit.  Ait igitur in Decretis suis : » In sancta hac Romana Ecclesia, cui diuina dispensatio preesse me uoluit, dudum consuetudo est ualde reprehensibilis exorta, ut quidam ad sacri altaris ministerium cantores eligantur, et in diaconatus ordine constituti modulationi uocis inseruiant, quos ad predicationis officium eleemosynarumque studium uacare congruebat. Unde fit plerumque, ut ad sacrum ministerium, dum blanda uox queritur, queri congrua uita negligatur, et cantor minister Domini moribus stimulet, cum populum uocibus delectat. Qua de re presenti decreto constituo, ut in sede hac sacri altaris ministri cantare non debeant, solumque euangelice lectionis officium inter missarum solemnia exsoluant; psalmos  uero ac reliquas lectiones censeo per subdiaconos, uel si necessitas exigit, per minores ordines exhiberi. Si quis autem contra hoc decretum meum uenire tentauerit, anathema sit. Et responderunt omnes, Anathema sit. « Ecce uir apostolicus reprehendit consuetudinem, qua diaconibus cantandi officium iniungebatur, nec in eis blandam uocem, sed congruam uitam dicit esse requirendam; stimularique Deum talium ministrorum moribus asserit, etiamsi populum uocibus delectent. Damnata uero tali consuetudine, psalmos ac reliquas lectiones per subdiaconos uel per minores ordines censet exhiberi; solo uidelicet euangelice lectionis officio diaconibus delegato. Ex quibus perspicue demonstratur psalmos tunc in Ecclesia decantari solitum, unde  maximam partem diuinorum officiorum etiam nunc constat esse compositam, et non figmenta quorumlibet hominum, que a tanto illo uiro non esse composita, nemo nisi qui sincerissime eius fidei et excellentissime eruditionis ignarus est, dubitat.

XuI. Igitur quia sanctorum Patrum dictis satis ostensum est quantum humane leuitates et mendacia deuitanda, quatumque diuinorum eloquiorum ueritas ac sinceritas amplectenda sit, libet pauca ex uerbis beati martyris Cypriani subnectere, quibus  ostendatur qua grauitate et modestia diuina officia celebranda sint: » Sit, inquit  orantibus sermo et precatio cum disciplina, quietem continens et pudorem. Cogitemus nos sub conspectu Dei stare. Placendum est diuinis oculis et habitu corporis, et modo uocis. Nam ut impudentis est clamoribus strepere, ita congruit uerecundo modestis precibus orare. Et quando in unum cum fratribus conuenimus, et sacrificia diuina cum Domini sacerdote celebramus, uerecundie et discipline memores esse debemus: non passim uentilare preces nostras inconditis uocibus, nec petitionem commendandam modeste, Deo tumultuosa loquacitate iactare. Quia Deus non uocis sed cordis auditor est; nec admonendus est clamoribus, qui cogitationes uidet, probante  Domino et dicente: Et scient omnes Ecclesie, quia ego sum scrutans renes et corda. Sonet psalmus. Conuiuium sobrium sit nobis spiritualis auditio, prolectet aures religiosa mulcedo. «

XuII. His ergo et huiusmodi Patrum monitis informati, et eorum sequentes uestigia quos ad Dominum precessisse non ambigimus, cunctas adinuentiones hominum quasi superfluas respuentes, uerbis Domini que ad omnia sufficiunt, in eius laudibus personemus, ut cum beato Dauid dicere ualeamus: Et que de manu tua accepimus, dedimus tibi. Quia, ut beatus Augustinus ait, » Nihil Deo recte offertur, nisi quod ab eo accipitur. « Qui et alio loco precepit suis: »Nolite cantare nisi quod legistis esse cantandum. « Quod quidam religiosi uiri sequentes subiectis  sibi fratribus preceptum tale dederunt: Nullus presumat responsoria, aut antiphonas, que solent aliqui composito sono pro suo libitu non ex canonica Scriptura assumpta canere, in congregatione ista uel meditari uel dicere. Oportet enim nos sanam et simplicem apostolicam et patrum nostrorum imitari doctrinam, et gratiam stabilire, cor moresque subdere discipline. Ea igitur cantare debemus que, sicut beatus Augustinus dicit, ita scripta sunt ut cantantur. » Que autem non ita scripta sunt, non cantemus; quia nec alio modo quam quo ipse Dominus iussit per prophetas et apostolos suos manifestari ea hominibus debent. A nobis obedientie quam uictimarum sacrificium querit; nec cantilene artificioso studio, sed obseruantia mandatorum et  cordis munditia delectatur. «

XuIII. Hec sincerissima Patrum statuta, omni diligentia et ueneratione obseruanda sunt. Quia per hoc et fidei puritas, ac religionis disciplina saluberrime custoditur, et duo mala nimis pietati contraria utiliter resecantur; uidelicet, dum et uanissimorum hominum presumptio, qui non solum inepta, et superflua, sed etiam profana et heretica in Ecclesiis decantare audent, funditus excluditur; et adolescentulis, atque omnibus generaliter quibus cantandi  officium iniunctum est, magna occasio stulte et noxie occupationis aufertur. Ex quibus quamplurimi ab ineunte pueritia usque ad senectutis canitiem omnes dies uite sue in parando et confirmando cantu expendunt; et totum tempus utilium et spiritalium studiorum, legendi uidelicet, et diuina eloquia perscrutandi, in istiusmodi occupatione consumunt; quodque animabus eorum procul dubio ualde est noxium, ignari fidei sue, inscii Scripturarum sanctarum, et diuine intelligentie inanes ac uacui, hoc solum sibi sufficere putant; et ob hoc, etiam uentosi et inflati incedunt, si sonum et uocem decantationis utcunque addiscare, et in numero cantorum deputari uideantur. Quibus omnino  metuendum est ne etiam ipsa illa Dei increpatione feriantur, qua dicit: Populus hic labiis me honorat, cor autem eorum longe est a me. Et iterum: Aufer a me tumultum carminum tuorum, et cantica lyre tue non audiam. Nam et beatus Hieronymus, ut supra memoratum est, de huiusmodi hominibus manifeste dicit, quod de Ecclesia Dei scenam fecerint populorum. Hanc enim occupationem superfluam in eisdem sacris officiis deuitantes antiqui, cum eis profecto suppeteret ex diuinis libris et multiplex copia laudationis, et peritia modulationis, maluerunt tamen eadem sepe repetere, quam infinitis et non necessariis psallentium animos occupare, uel grauare.

XIX. Quapropter, auxiliante Dei gratia, omni  studio pietatis instandum atque obseruandum est, ut sicut ad celebranda missarum solemnia habet Ecclesia [a 1Kb] Librum Mysteriorum fide purissima et concinna breuitate digestum, habet et Librum Lectionum ex diuinis libris congrua ratione collectum, ita etiam et hunc tertium Officialem Libellum, id est, Antiphonarium, habeamus omnibus [b 1Kb] humanis figmentis et mendaciis expurgatum, et per totum anni circulum ex purissimis sancte Scripture uerbis sufficientissime ordinatum; quatinus in sacris officiis peragendis, iuxta probatissimam fidei regulam, et paterne auctoritatis uenerabilem disciplinam, una a nobis atque eadem custodiatur forma orationum, forma lectionum, et forma ecclesiasticarum modulationum; que a boni ingenii adolescentibus quam celerrime imbibita,  eos et diuinis laudibus concinendis sufficienter et grauiter idoneos reddat, et a potioribus ac spiritalibus studiis non impediat. Quis enim ita contentiosus, imo insanus, et ab omni ueritatis ratione auersus est, ut non hoc rectius, et conuenientius, ac salubrius fateatur in Dei laudibus decantari, quod ex diuinis dictis et libris uideat fideliter assumi? quatinus sicut in Symbolo catholico fidem nostram non nostris sed apostolicis uerbis profitemur, et in Dominica Oratione non nostris sed ipsius Domini et Saluatoris  nostri sermonibus supplicamus; ita etiam in diuine laudis honore, non humanis, sed diuinis, et spiritalibus, iuxta Apostolum, psalmis, hymnis, et  canticis personemus. Superfluo namque alia queruntur, ubi ista sufficere et superabundare noscuntur.





INCIPIT [a 1Kb] LIBER uENERABILIS AGOBARDI ARCHIEPISCOPI LUGDUNENSIS CONTRA LIBROS QUATUOR AMALARII ABBATIS [b 3Kb] . *

I. Amalarius in libro suo primo, capitulo tricesimo septimo, dicit ita: » Romana consuetudo unum diem, id est, uII Kalendas Maii interponit, quem uocat in Litania maiore, non in ieiunio. Litania, ut prediximus, deprecatio est apud nos. Potest enim serena  mens, et aliena a uoluntate mala, precari Deum, quamuis manducet sobrie carnem meridie, et letetur de resurrectione Domini. Tamen maiorum Patrum, id est, apostolicorum usus sequendus est. Forsitan ex ipso officio poterimus intelligere quid deprecandum sit tali in tempore. Prima oratio ad Missam dicit: Presta, quesumus, omnipotens Deus, ut qui in afflictione nostra de tua pietate confidimus, contra aduersa omnia tua semper protectione muniamur. Huic concordat offertorium, dicens: Adiuua me, Domine Deus meus, saluum me fac propter misericordiam tuam. Qui insurgunt in me, confundantur. Eo tempore, id est, uII Kalendas Maii, possunt inimici commouere bella aduersus uicina regna. Ut reor, caute prouidit sancta Ecclesia Deum rogare, ut qui  destruxit olim consilium Achitopel, nunc destruat consilia eorum qui uolunt irruere super pacem eius. Intendit et hoc, quod dicit Epistola: Multum enim ualet deprecatio iusti assidua. Euangelium alteram petitionem sonat, dicens: Quis autem ex uobis patrem petit panem, et iterum, aut piscem, et iterum, aut si petierit ouum. In istis tribus temporalia petenda possumus intelligere: per panem, omnia bona que de terra nascuntur; per piscem, que de agris; per ouum, animalia que ceunt simul. Hec enim memorato tempore in aliquo profectu sunt: germina messis pullulant, arborum fructus ex flore prodeunt, uinee atque olei liquor suis arboribus se erumpit, pullorum animantia campos tundunt. Quoniam hec necessaria sunt nostris usibus, petenda sunt a Domino  ut conseruentur. «

II. In his uerbis Amalarii facile quilibet potest deprehendere que sint inutilia, et que noxia. Dicit namque posse fieri Litanias, id est, Rogationes, sine ieiunio et carnis abstinentia: quod nunquam dictum est neque a parum sapientibus. Nempe Niniuite, quando conuersi sunt ad predicationem Ione prophete, non habebant doctores, qui eos docerent sacrificium Deo esse spiritum contribulatum, cor contritum et humiliatum. Et tamen ratione naturali intelligentes per hec flectendam Dei pietatem, contra subuersionem sibi imminentem ad que arma concurrerint, dicit ita eadem Scriptura: Et cepit Ionas introire in ciuitatem itinere diei unius, et clamauit, et dixit: Adhuc quadraginta dies, et Niniue subuertetur.  Et crediderunt uiri Niniuite in Domino, et predicauerunt ieiunium, et uestiti sunt saccis a maiore usque ad minorem. uidelicet usque ad lactentem, sicut senserunt qui de hac laudabili penitentia scribere uoluerunt; ex quibus unus, Prudentius, uir doctus inquit:

Nullus bibendi, nemo uescendi memor.
Ieiuna mensas pubes omnes liquerat.
Quin et negato lacte, uagientium
Fletu madescunt paruulorum cunule.
Succum papille parca nutrix derogat.
 Sequitur in eadem Scriptura: Et peruenit uerbum ad regem Niniue, et surrexit de solio suo, et eiecit uestimentum suum a se, et indutus est sacco, et sedit in cinere, et clamauit, et dixit in Niniue ex ore regis et principum eius, dicens: Homines, et iumenta, et boues, et pecora non gustent quidquam, nec pascantur, et aquam non bibant. Et operiantur saccis homines, et iumenta, et clament ad Deum in fortitudine: et conuertatur uir a uia sua mala, et ab iniquitate que est in manibus eorum. Quis scit si conuertatur et ignoscat Deus, et reuertatur a furore ire sue, et non peribimus? Et uidit Deus opera eorum, quia conuersi sunt de uia sua mala: et misertus est super malitia quam locutus fuerat ut faceret eis, et non fecit. Sed per Iel prophetam ipse Dominus demonstrat quales  rogationes uelit sibi exhiberi, dicens: Conuertimini ad me in toto corde uestro, in ieiunio, et fletu, et planctu; et scindite corda uestra, et non uestimenta uestra; et conuertimini ad Dominum Deum uestrum, quia benignus et misericors est, patiens, et multus misericordia, et deprecabilis super malitia. Illud etiam quod subiungit, propterea septimo Kalendas Maii legendam lectionem Euangelii, in qua datur exemplum de pane, ouo, et pisce, quia eo tempore proficiunt, et pro illis eo tempore Dominus deprecandus sit, ut nostris usibus conseruentur, quis non uideat quanto risu dignum sit, eo quod nunquam Dominus pro his orationes publicas fieri iusserit; cum e contrario preceperit: Nolite querere quid manducetis, aut quid bibatis, et nolite in sublime tolli. Hec enim  omnia gentes mundi querunt. Pater autem uester scit quoniam his indigetis. uerumtamen querite regnum Dei, et hec omnia adiicientur uobis. Nam etsi pro frugibus terre et pro animantibus quibusque orandus Deus; nunquid et pro piscibus rogationes faciende sunt, ut conseruentur propter nos?

III. Dicit iterum Amalarius in libro primo, capitulo uicesimo septimo: » Eum quem superius precatus est pontifex ut mitteret Spiritum sanctum, in sequentibus petit ut suscipientem dignetur consignare in uitam eternam; id est, eumdem Spiritum non amittat suscipiens, usque dum perducat hospitem suum ad uitam eternam. « Et post pauca: » Sine isto signaculo non oportet nos presentari ante Deum. De quo quasi de aliquo uestimento dicebat  Paulus ad Corinthios: Etenim qui sumus in isto corpore, ingemiscimus grauati; eo quod nolumus spoliari, sed superuestiri; ut absorbeatur mortale a uita. De quo uestimento dicat, in sequentibus monstrat: Qui autem perficit nos in hoc ipsum Deus, qui dedit nobis pignus Spiritus. «

Iu. Hec uerba Amalarii qualia sint, omnis qui erga sinceritatem fidei sollicitus est, diiudicare potest. Tamen hoc quod subiungit dicens: De quo signaculo quasi de aliquo uestimento dicebat Paulus ad Corinthios: Etenim qui sumus in isto corpore, ingemiscimus grauati, eo quod nolumus spoliari, sed superuestiri, ut absorbeatur mortale a uita, talem sensum habere qualem ille intromittit si alicubi legit,  illius forsitan error est qui scripsit. Si autem ex semetipso excogitauit, nimia presumptio est. Quid namque ingemiscit grauatus? Certe eo quod non uult spoliari, sed superuestiri. Et si non uult spoliari uestimento Spiritus sancti, quid uult uestire super Spiritum Dei? Sed quoniam laboriosum est refutare sensum eius, hoc nobis dixisse sufficiat, quod doctor catholicus beatus Augustinus hoc uestimentum mortalitatem carnis esse dicit, quam gestamus in hoc corpore uiuentes. Et propterea ingemiscimus grauati, quia timemus per mortem temporalem spoliari uestimento carnis: et, si fieri posset, uellemus superuestiri immortali uita; non deposita per mortem ipsa mortalitate, sed potius absorpta a uita.


u. Dicit iterum Amalarius in libro primo, capitulo quadragesimo: » Solet queri inter uulgares quanto tempore debeant unctionem chrismatis obseruare in capite, ut non lauentur qui accipiunt manus impositionem, absque tempore baptisterii. Quibus potest responderi, quanto tempore generaliter ab Ecclesia celebratur aduentus Spiritus sancti super apostolos, tanto tempore celebretur apud unumquemque qui eum accipit, hoc est, septem diebus. Et non immerito. Quoniam in septem mulieribus uenit ad hospitem suum, fas est ut unicuique mulieri conuiuium suum paretur per singulos dies: de quibus mulieribus dicit Isaias: Apprehendent septem mulieres uirum unum. Conuiuium illarum mulierum est, quando ipse de se satiant hospitem  suum. Talia conuiuia exercebat Christus apud conuiuas suos, talia et Spiritus sanctus exercet. Hospes Spiritus sancti, mens est hominis. Mens tanto amplius satiatur a sagina Spiritus sancti, quanto minus fuerit dedita carnalibus delectationibus. Ita obseruet accipiens tempus aduentus Spiritus sancti, ut solet charus amicus circa charum amicum obseruare. Quando aliquis charus ad amicum charum uenit, in nullo uult ille qui suscipit, illum offendere, sed quidquid nouit ei placitum esse, hoc ex corde benigno ei adhibet. Ita quidquid cognouerit suscipiens Spiritum sanctum, placitum ei esse, hoc illi exhibeat quandiu cum illo est. Si hoc fecerit, forsitan citius poterit ei conciliari, quando aliqua offensa recesserit ab eo. Quando Christus recordatur unctionem  chrismatis sibi adesse, tunc potissimum recolit debere se esse sub disciplina Spiritus sancti. Unctio illa ideo fit, ut sciamus quod inuisibiliter operetur Spiritus sanctus in nobis. Oleum solet fessorum membra fouere. Balsamus solet redolere. Fessa sunt membra anime nostre, quando penitet se egisse quod contra Dei uoluntatem est: ad quam solet Spiritus sanctus uenire, et ei monstrare dimissa peccata, siue dimittenda. Unde et ipse Spiritus consolator dicitur. «

Hec uerba Amalarii confusa et inutilia unusquisque qui audit, uideat quomodo corrigat, qualiter derideat: quia non edificant fidem, sed destruunt; nec plantant uirtutes in mentibus audientium, sed  euellunt; maxime ubi in postremis dicit: Quando Christus recordatur unctionem chrismatis sibi adesse, tunc potissimum recolit debere se esse sub disciplina Spiritus sancti.

uI. Item Amalarius in eodem capitulo: » Non enim frustra Spiritus sanctus super apostolos uenit in die Pentecostes in uento et igneis linguis. uoluit future Ecclesie demonstrare quid operatus esset in apostolis per aduentum suum. uenit in uento uehementi, ut ostenderet se excussurum esse ab apostolorum cordibus omnem cupiditatem terrenam. Sicut enim uentus uehemens proiicit puluerem a facie terre, sic aduentus Spiritus sancti a corde hominis eiicit omnem terrenam cupiditatem. In igneis linguis apparuit, ut demonstraret quales facturus  erat linguas apostolorum; hoc est loquentes, et ignita uerba infundentes in corda credentium. Hec enim uerba ignita consumunt peccata, et accendunt corda ad amorem eterne patrie. Ipsa est caritas que diffunditur in corda credentium, et facit ea unum cor esse ad imitationem sue proprie substantie; hoc est, ut unum uelint, sicut sancta Trinitas unum uult. «

uII. De his uerbis Amalarii perpendant prudentes quid iudicent. Manifestum tamen est, quod in eo quod dicit: uenit in uento uehementi ut ostenderet sese excussurum esse ab apostolorum cordibus omnem cupiditatem terrenam, obiiciendum illi sit. Si eadem hora quando repleti sunt Spiritu sancto, adhuc discutiende erant ab apostolorum cordibus  omnes cupiditates terrene, quid operatus in eis est per tres annos mediator Dei et hominum, homo Christus iehsu? Et quare illis dicit: Iam uos mundi estis, propter sermonem quem locutus sum uobis? Et iterum: Et uos mundi estis, sed non omnes? Nunquid non erant iam utres noui, parati et capaces ad recipiendum uinum nouum, id est, Spiritum sanctum, qui eos induceret in omnem ueritatem? In eo autem quod subinfert, dicens: In igneis linguis apparuit, ut demonstraret quales facturus erat linguas apostolorum, hoc est, loquentes et ignita uerba infundentes in corda credentium. Hec enim uerba ignita consumunt peccata: Non satis attendit quomodo dicat. Nam apostoli iamdudum fuerant loquentes iam predicauerant, iam multa et magna signa  fecerant; ita ut dicerent Domino: Etiam demonia subiiciuntur nobis in nomine tuo. Non autem, sicut iste dicit, uerba consumunt peccata; sed fidem ministrant, fidem edificant, que audientes aptat ad gratiam baptismi, ex tunc et deinceps. Quod autem subiungit, dicens quod uerba ignita apostolorum accendant corda ad amorem eterne patrie. Ipsa est caritas que diffunditur in corda credentium, et facit ea unum cor esse ad imitationem sue proprie substantie; hoc est, ut unum uelint, sicut sancta Trinitas unum uult: si bene sentit, bonum bene non loquitur. Nam multum differt inter uerba predicantium, et unctionem Spiritus sancti. Si enim uerba apostolorum facere potuissent quod iste somniat,  in cordibus auditorum, uerba Domini potius id fecissent in cordibus Iudeorum. Sed quia non est hoc opus uerborum, sed diuini interni muneris, sic debet intimari qui docet in doctrina. Sed e contra Amalarius docens non in doctrina, sentire cognoscitur, quod sicut caritas, id est, Spiritus sanctus, corda fidelium per gratiam facit unum esse, et unum uelle, ita in sancta Trinitate gratia eiusdem Spiritus ipsam sanctam Trinitatem faciat unum esse, et unum uelle, sicut Ariani dogmatizare solebant.

uIII. Item Amalarius in libro primo, capitulo tertio decimo, dicit: » Dominus noster est agnus, qui incipiente quintadecima luna traditus est; et crucem ascendit Parasceue. Sequitur responsorius  cum quatuor uersibus. Nullique dubium quin Christus homo ex quatuor elementis consisteret. Naturale est homini ut ex terra, et aqua, et ere, et igne consistat. Quando naturam hominis assumpsit, hec quatuor elementa assumpsit. Illa pendebant in cruce inter medios duos latrones. Unde unus uersus: In medio duorum animalium cognosceris: quod ita Hieronymus in Habacuc.

IX. In his uerbis Amalarius quanta uagatione discurrat, qui erroribus insane mentis mederi per caritatem uult, prudenter perpendat. Homines qui cantum composuerunt ex uerbis Scripturarum, arbitrio suo, prout illis congruum uisum est, fecerunt. Et per diuersas regiones diuersis modis. Non Spiritu Dei acti, sicut beatus Petrus de prophetis  et prophetia futurarum rerum loquitur, dicens: Non enim uoluntate humana allata est aliquando prophetia, sed Spiritu sancto inspirati locuti sunt sancti Dei homines. Et ideo si homo uni responsorio quatuor uersus adiungit, non est umbra alicuius enigmatis, sicut iste putat, et mendacissime putari cogit. In hoc autem autem quod dicit, Sequitur responsorius cum quatuor uersibus. Nullique dubium quin Christus homo ex quatuor elementis consisteret. Naturale est homini ut ex terra, et aqua, et ere, et igne consistat. Quando naturam hominis assumpsit, hec quatuor elementa assumpsit: opponenda est sententia Apostoli his stultissimis et blasphemis sermonibus, qua dicit: uidete ne quis uos decipiat per philosophiam, et inanem fallaciam, secundum traditionem  hominum, secundum elementa mundi, et non secundum Christum. Dicat Amalarius quomodo Christus homo ex quatuor elementis consistat. Nempe ueri fideles, id est, catholici, Christum ita tenent, sicut eum beatus Augustinus confitetur, dicens : » Agnoscamus geminam substantiam Christi, diuinam scilicet, qua equalis est Patri; humanam, qua maior est pater. Utrumque autem simul, non duo, sed unus Christus; ne sit quaternitas, non trinitas Deus. Sicut enim unus est homo, anima rationalis, et caro; sic unus est Christus, Deus et homo. Ac per hoc, Christus est Deus, et anima rationalis, et caro. « Christum in his omnibus, Christum in singulis confitemur. Quis est ergo per quem  factus est mundus? Christus iehsu, sed in forma Dei. Quis est sub Pontio Pilato crucifixus? Christus iehsu, sed in forma serui. Item de singulis quibus homo constat. Quis non est derelictus in inferno? Christus iehsu, sed in anima sola. Quis resurrecturus, triduo iacuit in sepulcro? Christus iehsu, sed in carne sola. Subinfert etiam Amalarius, dicens: Naturale est homini, ut ex terra, et aqua, et ere, et igne consistat. Quod multum a pure mentis intelligentia discrepat. Hoc enim commentum est philosophorum; quod licet ecclesiastici doctores ex toto non euacuent, non eis tamen ex omni parte consonant, nec dicunt hoc naturale esse in exordio originis. De qua re nunc longius aliquid dicere ineptum est: quoniam auctoritas Scripture aliter  sentiendum demonstrat; illo uidelicet loco, ubi omnipotens Creator hominis, homini quem de limo terre formauerat,  ait: Puluis es, et in puluerem reuerteris: quod non possunt facere aqua, er, ignis, sed nec anima quam Creator inspirauit in faciem homini formato de puluere: sed ita fit ut alio loco Scriptura loquitur, dicens: Reuertatur puluis in terram suam unde erat: et spiritus redeat ad Deum qui dedit illum. Si autem de homine quolibet nimis insulse dicitur quod ex elementis naturaliter subsistat, quanto magis de Christo Domino, cuius caro nullam habet originem, nisi operationem Patris et Filii et Spiritus sancti, et susceptionem solius uerbi? uerbum enim caro factum  est ut habitaret in nobis. Sicut ergo dicit beatus Augustinus, Christus est Deus, et anima, et caro: sed Deus non est ex elementis, neque anima. ueritas autem carnis, de corpore sumpta est uirginis, sine ullo opere humano uel angelico, sed opere, ut dictum est, tantum diuino. Quod autem dicit Amalarius, Quando Christus naturam hominis assumpsit, hec quatuor elementa assumpsit; respondendum est illi, quod non erant redimenda elementa a morte peccati, sicut homo qui per preuaricationem sub diabolo captiuus tenebatur. Errauerat enim sicut ouis que periit: propter quem uenit pastor bonus, ut quereret et inueniret, et reduceret ad supernam patriam; ubi sine administratione elementorum corporalium uiuat, fruendo Deo per eumdem Redemptorem,  demptorem, sicut scriptum est: Et simus in uero Filio eius Iesu Christo. Hic est uerus Deus, et uita eterna. Nam de elementis illud credendum est quod princeps apostolorum beatus Petrus ait: Adueniet autem dies Domini ut fur: in qua celi magno impetu transient, elementa uero calore soluentur. Subiungit quoque Amalarius: Illa, id est elementa, pendebant in cruce inter medios duos latrones. Unde unus uersus: In medio duorum animalium cognosceris. Quid ridiculosius dicere potuit, quam ut er et ignis de cruce penderent, quorum natura est, ut sursum uersus ferantur? Et subiungit dicens, quod ita Hieronymus in Habacuc. Dic, rogo, quid Hieronymus et Habacuc? Nunquid dicit, in  medium duorum animalium cognoscentur elementa pendere?

X. Item Amalarius in libro primo, capitulo duodecimo: »Si se exinaniuit, iuxta Apostolum, postquam formam serui accepit, quanto magis cum factus est Patri obediens usque ad mortem, mortem autem crucis?«

Dicendum est Amalario, non sic dicere Apostolum ut ille ait; id est, Postquam formam serui accepit, seipsum exinaniuit; sed, semetipsum exinaniuit formam serui accipiens: id est, in ipsa acceptatione forme seruilis, et non postea factus est obediens usque ad mortem.

XI. Dicit item Amalarius in libro tertio, capitulo uicesimo tertio: »Nunc de Te igitur dicendum est. Ab initio orationis usque ad locum ubi dicitur: Et in  electorum tuorum iubeas grege numerari, celebratur sacrificium electorum, qui non habent in carne quod eis repugnet, neque in conscientia quod conturbet. Sicut enim duo altaria erant in tabernaculo Moysi, siue in templo Salomonis, unum thymiamatis, alterum holocausti: ita sunt duo sacrificia sancte Ecclesie. « Et post pauca, iterum capitulo uicesimo quarto subinfert, dicens: » Immolato priore sacrificio quod constat orationibus perfectorum, et est coniunctum sacrificio angelorum, descenditur ad uniuersale sacrificium, immolationem scilicet Christi, quod celebratur ante Nobis quoque peccatoribus. « Et post paulum subiungit: » Quoniam una hostia Christus oblata est pro iustis et iniustis. «

XII. Contra hec uerba Amalarii confusa et turbulentos  sensus respondendum est, quod nec Pelagius nec Celestius ausi sunt tam irreuerenter suam heresim predicare. Nam illi possibilitatem tantum astruebant, dicendo posse esse hominem sine peccato si uelit: non tamen audebant dicere, se sine peccato esse. Amalarius autem multo peius dicere audet, qui asserit plures esse qui nec in corpore habent quod repugnet, nec in conscientia quod conturbet. Et licet peius iste quam illi, tamen in commune contradicunt apostolo Ioanni, dicenti: Si dixerimus quia peccatum non habemus, ipsi nos decipimus, et ueritas in nobis non est. Et apostolo Paulo, qui ait: uideo aliam legem in membris meis, repugnantem legi mentis mee, et captiuum me ducentem in legem peccati, que est in membris meis. Ubi et turbatus subiungit,  dicens: Infelix ego homo! quis me liberabit de corpore mortis huius? Psalmista quoque ex uoce perfectorum, qui dicere possunt, Sicut ceruus desiderat ad fontes aquarum, ita desiderat anima mea ad te, Deus, subiungens ait: Ad me ipsum anima mea conturbata est. Et iterum: Quare tristis es anima mea, et quare conturbas me?

XIII. Dicit adhuc idem Amalarius: Sicut enim duo altaria erant in tabernaculo Moysi, siue in templo Salomonis, unum thymiamatis, alterum holocausti: ita sunt duo sacrificia sancte Ecclesie. Ad que respondendum est illi. Ecclesia catholica sicut non habet duas fides, aut duo baptismata; sic non habet duo altaria aut duo sacrificia. Ita namque et beatus  Hieronymus in expositione Isaie prophete, ubi dicitur: In die illo erit altare Domini in terra Aegypti, docet dicens: »Ita autem unum altare dicitur quomodo una fides, et unum baptisma, et una Ecclesia.« Et iterum: » Unum autem altare Aegypti, id est, mundi istius, dicitur; ut cuncta altaria, que contra Ecclesie eriguntur altare, sciamus non esse Domini. « Audiat etiam hoc Amalarius, quia sicut unum altare Ecclesie, ita unus panis corporis Christi, et unus calix sanguinis eius. Sic enim Apostolus accepit a Domino, et tradidit Ecclesie: » Quoniam Dominus noster iehsu Christus, in qua nocte tradebatur, accepit panem, et gratias agens, fregit, et dixit: Hoc est corpus meum, quod pro uobis tradetur. Hoc facite in meam commemorationem. Similiter et calicem, postquam  cenauit, dicens: Hic calix nouum testamentum est in meo sanguine. Hoc facite quotiescunque sumitis in meam commemorationem. Unde et Ecclesia ex traditione apostolorum his uerbis consecrans mysterium sacri corporis et sanguinis Domini, designanter dicit Dominum dixisse apostolis: Accipite et manducate ex hoc omnes. Hoc est enim corpus meum. Simili modo et postea quam cenatum est, accipiens et hunc preclarum calicem. Attendat fidelis quisque quid est quod dicit hunc. uidelicet quia calix quem sacerdos sacrificat, non est alius nisi ipse quem Dominus apostolis tradidit. Sicut ergo de sanguine, sic quoque de corpore sentiendum est.

XIu. Deinde subiungit Amalarius, dicens: » Immolato priore sacrificio, quod constat orationibus sanctorum, et est coniunctum sacrificio angelorum,  descenditur ad uniuersale sacrificium. « Hec uerba Amalarii non consonant sinceritati catholice. Cum enim dicit priore sacrificio, ostendit se aliud sacrificium sapere, quod sit posterius. Cum uero subiungit, quod constat orationibus perfectorum, et est coniunctum sacrificio angelorum; mirum si uel ipse intelligit quid loquatur. Nam quomodo constat sacrificium orationibus perfectorum? Nunquid aliud constat orationibus peccatorum? Et si sacrificium quod constat orationibus perfectorum, coniunctum est sacrificio angelorum, quod constat orationibus peccatorum, nunquid coniungitur sacrificio demoniorum? Deinde infert dicens: Descenditur ad uniuersale sacrificium, immolationem scilicet Christi. Quid est quod loquitur? Unde descenditur? Et quo descenditur?  Aperte dicit: Descenditur ad uniuersale sacrificium. Si descenditur ad uniuersale, id est, catholicum , descenditur ergo de non catholico ad catholicum, immolationem scilicet Christi. Si posterius sacrificium, ipsum est uniuersale, et immolatio Christi. Ergo prius sacrificium, nec uniuersale est, nec immolatio Christi. Et quomodo constabit orationibus perfectorum, et erit coniunctum sacrificio angelorum, si non est uniuersale et immolatio Christi? Dic, ergo, quale sacrificium est melius, utrum illud prius, constans orationibus perfectorum, quod tamen non est uniuersale, nec immolatio Christi? An posterius, quod constat orationibus peccatorum, nec  est coniunctum sacrificio angelorum, et tamen est uniuersale et immolatio Christi? Quis audiuit unquam tale? Aut que unquam heresis in tam irrationabilem se demersit confusionem?

Xu. Subiungit autem adhuc his uerbis, dicens: » Quoniam una hostia Christus oblata est pro iustis et iniustis. « Non ita dicunt primi apostoli, Petrus et Paulus, quorum prior: Christus, ait, semel pro peccatis nostris mortuus est, iustus pro iniustis. Alter uero: Ut quid enim Christus, cum adhuc infirmi essemus, secundum tempus pro impiis mortuus est. Et post pauca: Quoniam si cum adhuc peccatores essemus, Christus pro nobis mortuus est; multo igitur magis iustificati nunc in sanguine ipsius, salui erimus ab ira per ipsum. Si enim cum inimici essemus, reconciliati  sumus Deo per mortem Filii eius, multo magis reconciliati salui erimus in uita ipsius. Et Dominus in Euangelio: Non ueni uocare iustos, sed peccatores in penitentiam. Nam etsi ante passionem Domini fuerunt multi iusti; illa fide saluati sunt, qua crediderunt Christum moriturum pro iniustis et impiis, et ipsa fides liberauit eos ab iniustitia et impietate.

XuI. Dicit iterum Amalarius in quarto libro, capitulo quarto: » Est sacerdos in terra, cui quotidie necesse est pro se et pro populo Dei intercedere. Est sacerdos in celo, cui non est necesse intercedere, sed tamen uult, et interpellat quotidie pro nobis. Sacerdos qui est in terra, non uult neque potest dicere quod absque peccato sit, dicente Ioanne: Si dixerimus quoniam peccatum non habemus, nos ipsos seducimus,  et ueritas in nobis non est. Qui tamen quamuis sit peccator, non debet a conscientia sua morderi ut tantum sit peccator, quantum multos cognoscit esse in populo terre. «

XuII. In his uerbis Amalarii uagis et furibundis, et omni despectione dignis, illa pessima sunt quibus ait: Qui tamen , quamuis sit peccator, non debet a conscientia sua morderi, ut tantum sit peccator, quantum multos cognoscit esse in populo terre. Hec uerba non tantum inutilia sunt; sed multum noxia, et ueritati contraria. Catholica namque fides sic se habet, ut nullius credat acceptari a Deo sacrificium uel orationem, nisi eius qui cognouerit iniquitatem suam; sicut manifeste demonstrat Dauid in oratione penitentie sue, dicens: Amplius laua  me ab iniquitate mea, et a peccato meo munda me. Quoniam iniquitatem meam ego cognosco, et peccatum meum contra me est semper. Ac si diceret: Ideo merear indulgentiam tuam, quia cognoui iniquitatem meam. Nam si ego non agnouero, tu non ignosces. Sic et Dominus per Moysen precipit, dicens: Si peccauerit princeps, et fecerit unum e pluribus per ignorantiam quod Domini lege prohibetur, et postea intellexerit peccatum suum, offerat hostiam Domino. Et post pauca: Rogabit pro eo sacerdos, et pro peccato eius, ac dimittetur ei. Et iterum: Anima si peccauerit per ignorantiam, feceritque unum ex his que Domini lege prohibentur, et peccati rea intellexerit iniquitatem suam, offerat arietem immaculatum de gregibus  sacerdoti, iuxta mensuram estimationemque peccati: qui orabit pro eo quod nesciens fecerit; et dimittetur ei qui per errorem deliquit in Domino. Salomon quoque in dedicatione templi orans dicit: Si quis cognouerit plagam cordis sui, et extenderit manus suas in domo hac, tu exaudies in loco habitationis tue, et repropitiaberis. Perpendat prudens fidelis, quam contrarium sit ueritati diuine consilium Amalarii, et quantum congruat suasioni diaboli.

XuIII. In libro quarto, capitulo ultimo, dicit Amalarius: » Nuperrime monstratum est mihi, ut puto, ab eo qui quod aperit, nemo claudit, quid rationabiliter possit dici de corpore Domini posito in altari, et de calice ex latere eius, saluo magisterio eorum qui alias et melius mihi uolunt aperire, quomodo et  quare aliter panis ponendus sit in altari, et calix iuxta eum. Altare, crux Christi est, ab eo loco ubi scriptum est in canone: Unde et memores sumus,  usque dum inuoluitur calix de sudario diaconi, uice Ioseph, qui inuoluit corpus Domini sindone, et sudario. « Et post pauca: »Panis extensus super altare, corpus domini monstrat extensum in cruce, quod nos manducamus. uinum et aqua in calice, monstrat sacramenta, que de latere Christi in cruce fluxerunt, id est, sanguinem et aquam, quibus nos potat Dominus noster.«

XIX. Ad hec uerba Amalarii respondendum est: Si putat ab eo sibi demonstratum qui aperit et nemo claudit, cui subiungit, dicens: Saluo magisterio eorum qui alias et melius mihi uolunt aperire? Ubi iterum putat inuenire qui melius illi possit aperire quam Dominus, qui aperit, et nemo claudit? Quare non est recordatus euangelice sententie, que dicit:  Ne uocemini magistri, quia magister uester unus est Christus.





S. AGOBARDI CARMINA.



I. [a 1Kb] Epitaphium Caroli Magni imperatoris.

Aurea celorum postquam de uirgine Christus
Sumpserat apta sibi mundi pro crimine membra,
Iam decimus quartus post centies octo uolabat
Annus, fluctiuagi meruit per feruida celi
Aetherei Carolus, Francorum gloria gentis,
Aequora transire, et placidum comprendere portum.
Qui deciesque quater per sex feliciter annos 
Sceptra tenens regni, et regno rex regna reiungens,
Febru migrauit quinto arii ex orbe Kalendas,
Septuaginta senex uite qui terminat annos.
Quapropter flagito, precibus si flecteris ullis,
Quique huius relegis uersus epigrammata lector,
Astriferam Caroli teneat, dic, spiritus arcem.


II. [b 1Kb] De translatione reliquiarum sanctorum martyrum Cypriani, Sperati, et Pantaleonis ad urbem Lugdunensem.

Rector magnificus piusque princeps,
Augusto Carolus decore fultus,
Sceptrum nobile Francorum regebat,
Subiectos populos pie gubernans.
Lectos equora iusserat secare 
Ac iam propitio sibi tonante,
Post multos nimie uie labores,
Ingressu reduci salum petentes,
Intrarunt Libycos repente fines
Qua Carthago graui iacens ruina
Deflet preterite decus iuuente.
Hic dum basilicas Deo dicatas
Et Christi subeunt ueneranda templa,
Cernunt ut tua, Cypriane martyr,
Seruaret loculus neglectus ossa.
Tum uero nimio dolore moti,
Et magno gemitu polum intuentes,
Poscunt auxilium Dei perennis,
Pro quo sancte tibi caput recisum est.
Et mox poplitibus precando flexis,
Pandunt sarcophagum, studentque sacros 
Artus stringere linteis paratis,
Committuntque sacro corpus locello.
Sperati quoque martyris beati,
Nec non Pantaleonis ossa raptim
Tollunt cuncta simul, ligantque pannis.
Conscendunt celeres ratem paratam,
Nec seui metuunt pericla ponti.
Egressis Arelas opima portu
Occurrit placido, sinuque leto
Fessos excipit, ac fouet benigne.
Hec mox cum audiit optimus sacerdos,
Lugduni placidam tenens cathedram,
Sanctorum eximio calore flagrans,
Intendensque sacris ubique rebus,
Ledradus specimen decusque cleri, 
Orat, postulat, impetratque raptim,
Ut sanctissima martyrum piorum
Nostris menibus ossa conderentur,
Lugduni ad placidam Ioannis aram,
Qui Christum uitrea rigauit unda.
Illic cum sociis honore claro
Florens, inclite Cypriane dormis. 
Sed queso uigiles, uigilque nostris
Intendas precibus; fiasque nobis
Clemens et ualidus Dei patronus;
Soluas crimina, conferasque uota.
Sic, queso, memor illa lingua nostri,
Que confessa Dei perenne uerbum,
Ceruicem gladio dedit secandam;
Sed Christum cecinit, silere nescit.
Hanc Christus iugiter benignus audit,
De sacros populos stylo excitantem,
Heresesue prauas, deosue falsos, 
uerbi fulmine funditus cremantem. 
Hanc et pro populo et patrono nostro
Semper quesumus audiat rogantem;
Pastorem foueat, gregem propaget;
Det munus fidei decus salutis.
O doctor sacer, o beate martyr,
Serua pontificem pius Agobardum,
Qui nomen, meritum, tuumque festum
Dictis extulit, et honore comsit.
O triplex honor, o triforme culmen !
O tres magnifici piique testes!
Sit nobis triplici o ! fauens precatu 
Pollens unica Trinitas per euum.





ANNO DOMINI DCCCXL.
EGINHARDUS, ABBAS.





NOTITIA HISTORICA IN EGINHARDUM
Ex Fabricio, Biblioth. med. et inf. Latinitatis.


Eginhardus, Eynardus, Einartus, Aeginardus, Agenardus, Eguinardus, Einchardus, Emchardus, Heinardus, Eginerius [a 1Kb] , Germanus Oedenwaldensis, [b 1Kb] cognomento Sapiens [c 1Kb] , Carolo Magno anno 814 defuncto, cuius gener, archicapellanus, cancellarius et palatii regalis notarius [d 1Kb] fuit, per multos annos superstes, Lotharium Ludouici Pii filium instituit, uariasque gessit abbatias, Blandinensem, Fontanellensem, S. Ioannis Ticinensis, Gandensem, aliasque, defunctus post annum 840. Epitaphium ei positum a Rabano Mauro, legitur inter Rabani opera tomo uI, pag. 228. Plura de Eginhardo, preter editores ac precipue C. u. Ioannem Hermannum Schminckium, Mabillonius sec. Iu Benedictin., parte I; Ioannes Weinskensius [e 1Kb] in Nauarchia Seligenstadiana et in Eginharto illustrato ac uindicato, Francof. 1714, fol.; Franciscus Dionysius Camusatus ad Bibliothecam Alphonsi Ciacconii [f 1Kb] , et Nicolaus Hieronymus Gundlingius secundo tomo Otiorum, cap. 5.


Inter eius scripta primum locum meretur uita Caroli Magni, non minus accurate et fideliter scripta quam cultiore stylo, ita ut Suetonii et meliorum imitatorem scriptorum facile agnoscas. Edita primum in lucem est dicataque Carolo u imperatori a  comite Hermanno a Nuenare. Colonie 1521, in-4 cum Annalibus ab anno 741 ad 829. Paucaque admodum sunt et a codicis ms. uarietate profecta potius [g 1Kb] , que aliter ille exhibet, quam ut interpolatotoris sibi partes sumere, uel auctori suo fidem uel testimonium detrahere uoluisse possit iure argui. Prodiit hinc in collectione antiquissima Historicorum Heruagiana, cuius notitiam hoc loco in gratiam lectoris subiungere liceat. Offeruntur igitur in illa: Witichindi Saxonis, monachi Benedictini, rerum ab Henrico et Otthone I imperatoribus gestarum libri III, una cum annotationibus in eumdem, per Martinum Frechtum scriptis pag. 1. uita Henrici Iu imperatoris Augusti a quodam cetaneo scripta, pag. 53. Ducis Bauarie septem epistole, aliquot Henrici Iu ad pontificem Romanum et alios principes, pag. 73. Conradi uecerii, regii secretarii, libellus de rebus gestis imperatoris Henrici uII, pag. 84. Hermanni, comitis Nuenarii, breuis narratio de origine et sedibus priscorum Francorum, ad Carolum u Cesarem,  pag. 102. uita et gesta Caroli Magni, Francorum regis fortissimi, et Germanie sue illustratoris imperatorisque optime meriti, per Eginhardum, siue, ut alii habent, [h 9Kb] Alcuinum conscripta pag. 107. Aenee Syluii, tit. S. Sabine cardinalis Senensis, de Bohemorum,  et ex his imperatorum aliquot origine et gestis. Opus et integris periodis locupletatum, et ab innumeris repurgatum mendis, idque ex fide manuscripti exemplaris bone note. Ad Alphonsum, regem Arragonum, pag. 126. Luitprandi, Ticinensis Ecclesie leuite, rerum ab Europe imperatoribus ac regibus gestarum libri uI. Ad Raymundum, Liberitane Ecclesie in Hispania episcopum, pag. 219. Epitome Imperatorum Germanicorum, opera Iacobi Wimphelingii, Selestadiensis et suorum contexta, ac nuper per eruditum quemdam recognita. Ad Thomam Wolphium iuniorem, pontificii iuris interpretem, p. 315. Chronicon rerum Moguntiacarum, per Conradum episcopum conscriptum, cum prefatione Ioannis Heruagii Ad Beatum Arnoaldum Selestadiensem, Caroli u Cesaris secretarium, Basil., 1532, fol., apud Ioannem Heruagium, cum premisso rerum memorabilium indice.

Ab eo tempore Eginhardus de Caroli Magni uita iterum subiectus prelis cum Beati Rhenani an. 1542  defuncti libris III rerum Germanicarum, Basilee, 1551, fol., et cum anonymi Benedictini Annalibus regum Francorum Pippini, Caroli Magni et Ludouici Pii ab anno 751 ad 829, Colonie, 1561, 1562, in-12; nec non in limine scriptorum de rebus Germanicis editorum a Iusto Reubero, Francofurti, 1584, recusorumque Hanou., 1619, et Georgio Christiano Ioannis curante, qui Reuberianam syllogen uariis auctariis ornauit, et Eginhardo ex Schminckiana uarias lectiones addidit, Francof., 1726, fol.; cuius tamen editionis Ioannee exempla plura [a 1Kb] in incendio Francofurtensi eiusdem an. 1726 feruntur periisse. uita et gesta Caroli Magni per Eginhartum, illius quandoque alumnum et scribam adiuratum, in Marquardi Freheri Corpore Francice historie ueteris atque sincere, pag. 435, Hanou. 1613, fol. Preter editionem Lips. 1616, in-4o, cum Annalibus ab anno 741 ad 829, et prefatione comitis Nuenarii. Dicitur etiam Eginhardum edidisse et commentario illustrasse an.  1631 Christophorus Helwich, uicarius Moguntinus, qui an. 1632 rebus humanis ualedixit, et Francofurti an. 1631, in-4o, uulgauit Antiquitates cenobii Laurishamensis, recusas in laudati Georgii Christiani Ioannis tomo nouo Scriptorum historie Moguntinensi inseruientium, Francofurti, 1727, fol. Exstat uero uita Caroli Magni Eginhardiana in Andree du Chesne Scriptoribus Rerum Francicarum, tomo II, pag. 93, Parisiis, 1636, fol., recensita ad quinque codices mss. uita et conuersatio gloriosissimi imperatoris Caroli regis Magni atque inuictissimi Augusti, edita ab Eginhardo sui temporis impense doctissimo, nec non liberalium experientissimo artium uiro, educato a prefato principe, propagatore et defensore religionis Christiane. Et cum notis Ioannis Bollandi in Actis Sanctorum 28 Ianuarii, tom. II, pag. 877, Antwerpie, 1643, fol., collatis duobus ms. et uariis editionibus. Ioannes etiam Ioachimus Frantzius Argentoratensis, historie Caroli Magni, quam  ipse iuuenis adhuc ex scriptoribus illorum temporum concinnauit, Eginhardi Carolum pag. 97, sed sine notis, addidit, Argentin., 1644, in-4o, cum prefatione Ioannis Henrici Becleri. Singulariter autem laudandum studium Ioannis Friderici Besselii Filsena Prussi, qui Eginhardum cum eruditis annotationibus publicauit Helmstadii 1667, in-4o, ad quem deinde prestantissimus Meibomius misit lectiones codicis ms. Florentini, cuius uarias lectiones annotauit  etiam u. C. Tobias Eckartus in uita Alberti Stadensis, pag. 54 seqq., quem obseruat ex Eginhardo multa repetere ad uerbum, ita ut emendando illi uel constituende genuine lectioni interdum utiliter inseruiat. Obuia quoque uita et gesta Caroli Magni Eginhardo scriptore in Ioannis Michelis Heineccii et Ioannis Georgii Leukfeldii Scriptoribus rerum Germanicarum Francofurti, 1707, fol. Denique optimam huius uite editionem debemus clariss. uiro Ioanni Hermanno Schminkio [b 1Kb] excusam nitide et emendate Traiecti ad Rhenum 1711, in-4o. Post premissam historicam dissertationem de uita et scriptis Eginhardi, sequitur Eginhardus ipse distributus in capita 34 cum notis integris Besselii, Bollandi atque editoris. Deinde post ineditas antea Goldasti animaduersiones, et Marquardi Freheri diatribam de statura Caroli Magni ad caput Eginhardi 22 cum florum sparsionibus et notis Henrici Guntheri Thulemarii, ex editione 1682, in-12, uolumen claudit Hermanni comitis Nuenarii breuis narratio de  origine et sedibus priscorum Francorum, et prefatio eiusdem prime Eginhardi editioni an. 1521 premissa ad Carolum u, et uariantes lectiones ad Eginhardum ex uariis ms. In bibliotheca Hohendorfiana, que in Cesaream nuper transiit, parte III, pag. 282, memoratur Eginhardus cum notis mss. et pag. 269, Lettre de M. Pean à M. Schmincke au suiet de son édition d'Eginhard, écrite en 1712. Notes et Obseruations du Sr. Pean sur ladite édition d'Eginhard. In eadem Cesarea bibliotheca codices mss. Eginhardi, e quibus plura loca emendauit Lambecius tomo II, pag. 263, 323 seq., 390, atque alibi. Preclari uiri Ioannis Dauidis Keleci dissertatio de bibliotheca Caroli Magni ad Eginhardi, cap. 33, prodiit Altdorfii, 1727, in-4o. Germanica [c 1Kb] uersione Eginhardum donauit Ioannes Augustinus Egenolfus, Lipsie, 1728, in-12o.

Cetera Eginhardi scripta sunt: Epistole 62 edite ex codice ms. Laudunensi ab Andrea du Chesne,  tomo II Scriptorum de rebus Franc., pag. 695 seq., et in Ioannis Weinkensii Eginhardo uindicato et illustrato, Francofurti, 1714, fol.

De translatione sanctorum martyrum Marcellini et Petri, quorum sub Diocletiano et Maximiano circa annum 303 passorum corpora ad abbatiam Seligstadensem dieceseos Mogunt. Ordinis Benedictin. ex urbe Roma circa annum 826 adducta esse feruntur, libri Iu prosa scripti, quos edidit Surius, 2 Iunii, unde repetita in Actis Sanctorum, tom. I Iunii, pag. 181, collata cum ms. Christine, regine Suecorum. Conferenda quoque eadem Acta tom. uI, pag. I seq., et qui libros Eginhardi quatuor carmine epico reddidit Iohannes Weinckens., Francofurti, 1714, fol.

Acta Martyrii eorumdem sanctorum, expressa carmine trochaico, quod incipit: Erat quidam exorcista  Petrus nomine. Hoc sine nomine auctoris in eodem codice repertum Eginhardo tribuit Surius, ex quo idem offertur in Actis Sanctorum,  Tomo I Iunii, p. 174.

Annales ab anno 741 ad 829, qui sub Chronici Laureshamensis nomine quibusdam ueniunt, a Nuenario, aliisque sed sine nomine auctoris editi cum Eginhardo de uita Caroli Magni, parum probabili coniectura ad Eginhardum tanquam auctorem ab Andrea du Chesne referuntur.

Breuiarium Chronologicum, siue Abbreuiatio Chronici ex Beda ab orbe condito ad annum Christi 809,  res breuissime percurrens ac perstringens, quam ex codice Cesareo edidit Lambecius tom. II, pag. 395, 398, atque Eginhardo deinceps uindicare conatur argumentis quibus pro captu suo uel tribuet quisque uel denegabit fidem.

Rodolphi monachi de miraculis sancti Alexandri, sancte Felicitatis filii, liber a M. Eginhardo absolutus, cum eiusdem Eginhardi Epistola ad Sundroltum presbyterum ms. apud Federicum Pacium, Lugduni Batauorum tante antiquitatis, ut ipsum Meginharti  autographum esse et seculo IX exaratum non dubitet.

Diploma donationis loci in silua Odonawalda, an. 815, a Ludouico Pio ad Eginhardum exstat apud Reuberum in prefatione: et in Actis Sanctorum tom. I Iunii, pag. 177.

Deperdita Eginhardi sunt: Liber De aduentu, moribus, bellis et superstitione Saxonum, ex quo fragmenta quedam apud Adamum Bremensem lib. I  Hist. Eccles., cap. 6 seqq.

Libellus De Cruce adoranda ad Lupum Ferrariensem, qui epistola quarta ad Eginhardum, » libellum, inquit, De adoranda cruce, meo iudicio utilissimum, quam meo nomini dedicastis, ut par fuit, amplexus sum. «


Indiculus eorum ad quos exstant Eginhardi epistole.
    A misso Dominico, 22.
    Amalhario, 3.
    Ansgiso, 1.
    Blidtrhut sorori, 15.
    Magno Domino seruus modicus, 42.
    Domine, 40.
    Egilolfo et Humberto, 6.
    Episcopo, 31.
    Eremberto uicedomino et Luithardo presb., 12.
    Eu. S. S., 26.
    G. comiti atque optimati, 45. N. W. et G., 61. 
    Gobeino comiti, 9.
    Gerwardo, 14.
    Gozberto abbati, 2.
    Hattoni comiti, 16.
    Hermengardi imperatrici Auguste, 62. 
    Hetti archiepiscopo, 10.
    Hludouici imp., 19, 20, 21, Ad Emeritanos, 39.
    Hirabano abbati , 17.
    Hruotberto comiti, 11.
    Humberto et Egilolfo, 6.
    Iacobo episcopo, 5.
    Ad Lotharium imperatorem admonitio, 34.
    Luithardo presbytero et Eremberto uicedomino, 12.
    Lupo Ferrariensi. Eginhardi epistola tertium locum occupat inter epistolas Lupi a Baluzio illustratas, ut Lupi ad Eginhardum, quem preceptorem suum uocat, sunt prima, secunda, quarta, quintaque.
    Magistro et precipuo capellano domne imperatricis, 59.
    Marchrado uicedomino, 18. Hunc puto Marcwardum, cuius mentio in Lupi epistola quinta.
    Missis imperatoris comiti, iudici, 33.
    N. 24, 32, 36, 38, 47, 48, 50, 51, 53, 55, 56, 58.  uenerabili, 25. Comiti, 27, 28, 56, 57. Summi Dei sacerdoti, 29. Abbati. 35, 46, 54, uicedomino, 37. Episcopo, 43. Optimati, 49. Presbytero et uicedomino, 52.
    R. G. R. O. episcopo, 8.
    Otgario archiepiscopo, 4.
    Popponi comiti, 7, 13.
    E. E. S. S., 44.
    M. u., 60.
    uicedomino, 23. uide Eremberto.
    uussin, 30.
    N. W. et G. 61.


Nemo hucusque prodidit, quid rei sit libellus Eginhardi de Psalmis, qui legitur in catalogo uetustissimo Bibliothece Bobiensis uulgato a Muratorio Antiq. med. eui tom. III, pag., 822, his uerbis, Libellus Einardi de Psalmis. In bibliotheca Cesarea uidi ego libellum Psalmorum dono missum a Carolo Magno rege ad Adrianum papam I, cui apparatus  quidam in libros sacre Scripture premittitur. Precedunt omnia uersus more epistole, quam dedicatoriam dicimus. Num forte hec omnia preter uersus ab altero utique auctore dictatos Alcuino tribuenda sunt? uiderint docti.





uITA ET CONuERSATIO GLORIOSISSIMI IMPERATORIS CAROLI REGIS MAGNI.







MONITUM IN ANNALES LAURISSENSES ET EGINHARDI.



Annales Laurissenses et Eginhardi tanta inuicem affinitate coniunguntur, ut de utrisque disquisitio separari nequeat. Utrique ab anno 741 ad annum usque 829 pertingunt, atque easdam fere res, sententiarum ordine non multum diuerso, et maiore sui parte, scilicet inde ab ultimo octaui seculi decennio, iisdem plane uerbis  enarrant: ita ut uel alteros ex alteris, uel utrosque  ex communi fonte deriuandos esse pateat. Annales Laurissenses, qui primum a Canisio, deinde a Chesnio et Bouqueto editi, huc usque sub plebeiorum uel Loiselianorum appellatione uenibant, eo nomine donauimus, quod primam operis originem ad monasterium Laureshamense referendam esse, non solum eius cum Annalibus Laurissensibus minoribus affinitas, sed et quod antiquissimum eius exemplar in  eo monasterio repertum sit, clare ostendat. Habentur in ipso usque ad annum 788, quem primum auctorem non excessisse eo apparet, quod duplex inde continuatio, altera quam et in Annalibus Laureshamensibus deprehendas, ab anno 789-793 in codice Laureshamensi, altera ab anno 788 ad an. 829 in reliquis succedat. Utriusque partis ratio ualde diuersa; nam cum priori stylus incompositus et rudis atque scribendi ars plane nulla plebeiorum olim uel rusticorum annalium nomen pepererint, et ueritatis studium, in rebus saltem Saxonicis satis suspectum, haud integram ei apud uiros doctos fidem conciliauerit, altera e contra eodem quo Eginhardi Annales stylo eademque opinione nobilitatur: quamuis et prioris auctorem, si non omnibus, rebus tamen post annum 768 narratis equalem fuisse dubitari nequeat. Nam licet Pippinum regem nunquam uocabulo magni aut gloriosissimi ut filium eius donet, totius tamen scripti ratio, illud circiter anno 768 inceptum, et singulis annis auctum esse persuadet;  et anno 774 sanctum Bonifacium nouissimum martyrem uocat, et anno 776 multos usque adhuc manere, qui ea se uidisse dicant, testatur. Eginhardi Annales, cum per septuaginta et nouem annos quos complectuntur, unum eumdemque stylum, idem ubique uidendi scribendique genus ostendant, ab uno auctore, Eginhardo ipso, profectos esse oportet. Nomen eius prodidit anonymus  scriptor libri de translatione et miraculis sancti Sebastiani, initio seculi decimi editi, in prefatione sua ad Ingrannum S. Medardi Suessionensis abbatem ita locutus: » Agenardus cognomine Sapiens ea qui tempestate habebatur insignis, huius reuerentissimi celicole mentionem in gestis Cesarum Caroli Magni et filii ipsius Ludouici faciens, inter alia que annotino cursu dictabat, non inoperosum duxit mortalia acta immortali astipulatione roborare, ita dicens: » Dum hec aguntur, Hilduinus abba monasterii  sancti Dionysii Romam mittens, annuente precibus eius Eugenio sancte sedis apostolice tunc presule, ossa beatissimi martyris Christi Sebastiani accepit, et ea apud Suessionem ciuitatem in basilica sancti Medardi collocauit. Ubi dum inhumata in loculo, in quo allata fuerant, iuxta tumulum sancti Medardi iacerent, tanta signorum ac prodigiorum multitudo claruit, tanta uirtutum uis in omni genere sanitatum per diuinam gratiam in nomine eiusdem beatissimi martyris enituit, ut a nullo mortalium eorumdem miraculorum aut numerus comprehendi, aut uarietas uerbis ualeat explicari. Quorum quedam tanti stuporis esse narrantur, ut humane imbecillitatis fidem excederent: nisi certum esset Dominum nostrum Iesum Christum, pro quo idem beatissimus martyr passus esse dignoscitur, omnia que uult per diuinam omnipotentiam facere posse, in qua illi omnis creatura in celo et in terra subiecta est. « Que cum iisdem omnino uerbis in Annalibus  nostris sub finem anni 826 legantur, nec de auctore, nec de summa operis fide dubitari amplius posse quisque intelligit, et eiusdem testimonii a Chesnio [a 1Kb] primum prolati uis Mabillonium, qui in Annalibus Benedictinis anno 774 Cointii rationibus in aduersam se partem abduci passus fuerat, anni 826 historiam contexere aggressum ita perstrinxit, ut et ipse Eginhardum auctorem operis agnosceret. Contra Trithemii locus, quo Eginhardus » uitam et gesta Caroli imperatoris Magni, lib. III; translationem quoque predictorum martyrum, lib. I; historiam transacti temporis, lib. I; et quedam alia « scripsisse legitur, quamuis ne ab aduersariis quidem impugnatus, frustra tamen a Chesnio in medium adducitur, cum Trithemii opinionem solida ratione nulla niti, sed errorem potius uocandam esse, initium sententie  uitam et gesta Caroli . . . lib. III, satis ostendat: hinc enim Trithemium codicem  nactum fuisse patet, in quo Eginhardi uite Caroii et Annales nostri et duo monachi Sangallensis de gestis Caroli libri subiuncti essent, eaque omnia male confusa in unum Eginhardi nomen transtulisse. Nec tamen Odilonis testimonium unicum, quo Eginhardus operi auctor asseratur, argumentum habemus; nam ut primum a Cointio, omnium aduerse opinionis duce, in Annalibus eccles. Francorum ad annum 774, § 127-133, obiecta breuiter refellamus, illa cui plurimum tribuit, queque uel Mabillonium initio abripuerat, narratio de monasterii Laureshamensis consecratione anno 774, in omnibus hucusque editionibus, Nuenariana, Freheriana, Chesniana, Bouquetiana et reliquis inde deriuatis conspicua, a nullo omnino codice agnoscitur, sed Nuenariano libro a monacho quodam Laureshamensi inserta est; quin imo nec fontem, unde eam accepit, ignoramus, cum eamdem  plane sententiane supra in Annalibus Laurissensibus minoribus efferri meminerimus. Ita et altera illa sententia in Eginhardi laudem composita: Heinardus sui temporis prudentissimus uirorum sancte deuotionis incitatus ardore, etc., quam in Reuberi editione anno 827 legimus, ex anonymi uita Ludouici Pii deprompta est. Precipuo igitur Cointii argumento conuulso, quid reliqua ab eo collata ualeant, iudicare procliue est. In id enim redeunt, quod uite auctor Pippinum a Stephano papa coronatum, de Caroli infantia nichil sibi compertum, Carolomannum biennio post regni sui initia obiisse, et biennio post Saxonicum Langobardicum bellum incepisse dicat, annalista uero Zacariam papam regie dignitatis Pippino conferende auctorem predicet, nec Carolum. puerum una cum patre coronatum, nec Carolomannum anno 771 fatis concessisse ignoret, et belli Langobardici principium ad annum 773 referat: que nullius momenti esse facile intelligitur. Contra  cum modestia, tali uiro digna, qua annalista anno 827 translationis sanctorum Marcellini et Petri auctorem reticet, cum tamen anno 826 in re simili Hilduinum nominauisset, quaque anno 806 nomen suum tantum non plane intercidere patitur, tum tota operis institutio, stylus multo purior solito nec nisi cum uita Caroli conferendus, eadem uidendi ac narrandi ratio, a reliquis eius eui scriptoribus plane aliena, sed que uel maxime historicum deceat , incorruptus denique ueritatis amor, annales istos eque ac Caroli Magni uitam Eginhardo uindicant. Que cum ita sint, in fontes operis non diu inquirendum erit. Prior siquidem pars inde ab anno 741 ad annum usque 788  Annalibus Laurissensibus nititur, ita tamen, ut, mendaciis uel minus recte dictis correctis, paruis omissis et maioribus additis, totum opus a tali uiro diligenter recognitum, emendatum meliusque dispositum, multo perfectius inde euaserit. Annorum uero 789-829, quibus ipse regni negotiis a Carolo et Ludouico adhibitus et in summo fere fastigio uersatus esset, historiam propriis auspiciis absoluit. Quod num inter ipsa reipublice administrande negotia, an per otium Seligenstadense fecerit, non satis in aprico est; magis tamen in eam partem inclino, ut per singulos annos, dum ipse rebus gerendis magna ex parte preesset, scripsisse existimem. Nam licet et post uoluntariam rerum secularium abdicationem; tam uiuente quam defuncto Ludouico Augusto, rebus publicis se immiscuisse exploratum habeamus, ideoque  nec ab historia scribenda temperare debuisse credendus sit, tamen in annalibus anno 806 de eclipsibus, annis 825 et 823 de puella Commerciacensi dicta, ipsis annis composita esse apparet. Dumque circa Rhenum scripsisse eo intelligimus, quod anno 821 de glacie fluuiorum in Gallia et Germania, Rheni, Danubii, Albis ac Sequane locutus, adiiciat » cuius resolutio non modicum uillis iuxta Rheni fluenta constitutis damnum intulit, « hoc non Seligenstadi fuisse, constans de Germania quasi trans Rhenum sita sermo  nobis persuadet. Secundam igitur operis partem per singulos annos, dum ipse aule imperatorie adhereret, et Aquisgrani precipue, ab Eginhardo compositam esse propono. Hinc et altum de Adalhardi et Wale abbatum ruina  silentium, et cur opus ultra annum 829 non excreuerit, declaratur.

Ut igitur paucis sententiam meam de utroque opere absoluam, Annales Laurissenses, usque ad an.  788 in monasterio sancti Nazarii compositos, ultimo seculi octaui decennio ad manus Eginhardi, magni Laureshamensium amici, deuenisse, et ab eo continuatione annorum 788-829, qualem Annalium Laurissensium codices exhibent, donatos, opere uero ad finem perducto, priorem etiam partem monacho debitam, quam opera sua plurimum indigere intellexisset, ab Eginhardo recognitam, atque una cum continuatione paucis uerbis immutata suo sub nomine editam esse censeo. Que si cui minus placuerint, alia nos docere non supersedeat.

Ad temporum rationem quod pertinet, annum suum Laureshamensis monachus et Eginhardus a natiuitate Domini inchoant, quod iis annis quibus per hiemem etiam res geste sunt, exempli gratia, 768, 776, 781, 785, 787, 800, 801, 802, 806, 807 initio et fine, 808, etc., extra dubitationem uenit; hieme tamen per quietem ducta, uterque recentem annum nonnisi post ueris initium inchoare, et Natalem  Domini et Pascha anno proxime elapso adiungere uidetur; quod neminem in errorem ducere potest.

Editionem ita institui, ut cum utrique Annales inde ab anno 801 ad litteram fere consentiant, exinde secundam tantum editionem, quam ultimam auctori placuisse existimo, typis exprimerem, diuersis alterius lectionibus non solum seruatis, sed et uncinarum ope textui insertis. Monendum restat, in annotationibus annorum 801-829 littera A Annalium Eginhardi, littera B Annalium Laurissensium codices significari.

Editiones anteriores omnes codici tum Laureshamensi, Loiseliano et Baronis de Crassier, tum Nuenariano, cardinalis d'Armagnac et Casselano innituntur; preter que si nulla subsidia alia nactus fuissem, scriptores qui posterioribus seculis annales nostros in usum suum uerterunt, in auxilium uocare animus fuit, sed multo melioribus potitus sum, cum Societatis beneficio codices prestantissimos per  Germaniam et Italiam inspicere, aliorumque lectionibus uti mihi contigerit. Editionis igitur nostre Annalium Laurissensium subsidia fuerunt:

1. Codicis Laureshamensis » membranacei peruetusti « apographum, a Canisio Lectt. Antiqq. tom. III, p. 187 seqq., uulgatum. Pertingit usque ad finem anni 788, continuatione annorum 789, 790, 791, 792, 795, subiecta, quam cum, ab altera continuatione plane diuersam, in Annalibus Laureshamensibus reperire liceat, hic tantum ultima eius uerba, satis corrupta, exhibenda sunt: « Sed et in Burgundia et Francia perualida fuit. Et cum dominus Pippinus rex inde pergeret, Sarraceni qui in Hispania erant, existimantes quod Auari contra regem dimicassent, egressi de finibus suis in aliquam Indie partem, coniungentes se inuicem ad partem nostram, multi ibidem ceciderunt de utraque parte. « De fide editionum Canisii cum alias iam satis constet, non est quod miremur, stylum et alia non pauca  ab illo bone Latinitatis nimium studioso immutata esse. Quod ut clarius prodeat, pauca exempla uel uno anno 787 desumpta sufficient Ubi Codices legunt: Et tunc rebellati sunt iterum Saxones, Quo audito a supradicto filio domni Caroli regis, obuiam eis accessit, ut in Beneuento non introisset, et omnes uoluntates prefati domni regis adimplere cupiebant, unde et domnus apostolicus multum se interponens postolando iamdicto domno rege. Et ipse  domnus rex respondit apostolico hoc se uoluisse, apostolicus uero cum cognouisset de instabilitate uel mendacia eorum, statim supra ducem eorum uel suis consentaneis anathema posuit, Canisius edidit: Saxones tunc iterum rebellarunt, Quo audito, supradictus filius domni Caroli regis obuiam iuit eis, ne Beneuentum intraret, quia uellet omnes uoluntates regis adimplere, unde et domnus apostolicus multum se interponens precando domnum regem, qui respondit se uoluisse, apostolicus uero cum cognouisset instabilitatem mandati eorum, statim supradictum ducem cum consentaneis suis anathemate feriit. Que cum ita sint, hanc editionem, ob nominis Laureshamensis reuerentiam primo certe loco collocandam, minus tamen presse secutus sum.

2. Plurimum e contra codici bibliothece Christine regine num. 617 signato tribuendum erat, quem ab excellentissimo domino libero barone de Stein detectum, Rome in usus nostros uerti. Est membranaceus, forme quam dicunt in octauo, seculi noni, ut ectypon huic pagine adiectum testatur, manu fida et diligenti, queque raro a uero aberraret, exaratus. Excidit initium operis usque ad anni 777 uocem placitum  hoc uocabulo, tum folium unum anno 787, alterum annis 791-794, et finis Annalium post anni 813 uocem recesserunt. Opus inde ab anno 741 incepisse, ex numero cuilibet anno adiecto apparet, cum, exempli gratia, annus 778 pro capitulo 37 computetur; iidem numeri in codicibus 5 et 7 occurrunt. De origine codicis nichil constat; ego eum a

3. Petauiano, cuius aliquot lectiones Chesnius in margine editionis sue excerpsit, non alium esse, persuasum mihi habeo; nam omnes lectiones ille cum uaticanis accuratissime concordant, nec dubium mouere debet quod anno 778 ordiri dicitur, cum ultima que exstant anni precedentis uerba a Chesnio neglecta esse possint. Alexandri Petauii libros magna ex parte in Christine regine bibliothecam transisse satis constat, et codex 617 Petauii nomine inscriptus est. Chesnii tamen tempore folium, quod iam an. 791-794 desideratur, nondum exciderat.


4. Primum Annalium Fuldensium auctorem ex codice Annalium, qui proxime ad codicem 2 siue 3 accederet, hausisse, ex iis que anno 792 et 804 referunt patet. Cum uero consilio et dictione opus plane diuersum a nostro habendi sint, raro ad eorum auctoritatem recurrimus.

5. Codex bibliothece Cesaree uindobonensis, in catalogo historie ecclesiastice numero 90 signatus atque sub finem seculi IX scriptus, preter Annales nostros gesta Romanorum pontificum, gesta regum Francorum cum continuatione usque ad annum 741, et nonnulla alia minoris momenti complectitur, a scriptore rubricis appositis ita coniuncta, ut ecclesiasticam inde ciuilemque historiam ab exordio Romane Ecclesie et gentis Francorum usque ad Lotharii imperatoris tempora effingeret. Hoc fuit, quod, cum de Caroli maioris domus obitu in fine Continuationis Fredegarii iam relatum esset, annus Annalium 741, que alia de re nulla sermo est, omitteretur, [Figure: [Annales Laurissenses] 47Kb]  annoque 768, cui ab initio idem quod in ceteris Annalium codicibus legitur ascriptum esset, una linea erasa, rubrica Incipit Gesta Caroli Magni regis et Carlomanni fratris eius insereretur. Anno 814 uocem excessit excipit rubrica Finiunt Gesta domini Karoli Magni et precellentissimi Francorum imperatoris, sequiturque pars secunda uite ab Eginhardo scripte et reliqua pars Annalium, rubrica Incipit Gesta Hludouuici imperatoris filii Karoli Magni imperatoris insignita.

6. Alter codex uindobonensis, catal. historie profane num. 989, item membranaceus in quarto, seculi undecimi, omissis annis 741-770, reliquis titulum Incipiunt certamina Magni Karoli regis contra Saxones et alias multas gentes preponit. Est eiusdem ordinis ac codex quintus, uterque una cum Annalibus Eginhardi et Fuldensibus anno 785 coniurationem Hardradi a ceteris omnibus omissam recenset, atque anno 793 Pippini coniurationem eo quo illi  loco collocat. Quoad scribendi rationem et orthographiam nonnunquam codicis secundi lectionem fideliter refert, aliquoties tamen longius ab ea recedit.

7. Quem Chesnius nactus erat codicem uetustum Antonii Loiselii, postea Francisci Thuani, codicis secundi apographum esse, nemini dubium erit, qui utrumque in uerbo recesserunt anno 813 deficere resciuerit; nobis igitur Chesniane editionis auctoritas quasi nulla, precipue cum non integrum codicem suum exhibeat, sed Canisii temeritatem secutus, haud raro pannos eius nouos mutuatus toge uetuste assuat. Exemplo sunt uoces anno 776 adhuc et, 778 grassati, 778 in fine reliqui, in nullo codice obuie, et a Canisio, relicto antiquo uocabulorum ordine uel sensu auctoris non intellecto, perperam introducte.

7b. Cum in codicibus iam enumeratis narratio de oppugnatione Buriaburgensi, que tota codici Laureshamensi deest, anno 774, in ceteris autem anno 773 ascripta sit, Reginonis Chronicon, quod illos sequitur,  hoc loco attingamus necesse est.

8. Perpauce codicis baronis de Crassier lectiones a Bouqueto prolate, eum codicibus nostris 2, 5, 6, persimilem esse euincunt.

9. Annales Bertiniani nostros perpaucis adiectis integre describunt, ita ut uel anno 807 uerba adnotare potuimus de stella Mercurii dicta retineant, ideoque, ubi Chesnii manus effugerunt, genuine lectioni, qualis in codicibus 2, 5, 6, 8, seruatur, confirmande conducunt.

9b. Idem locum habet in Annalibus Metensibus, qui ex Bertinianis et Reginone prodierunt;

10. In Caroli Magni uita, ex ueteri codice manuscripto bibliothece Thuane a Chesnio, tom. II, p. 50-67, edita;

11. In Caroli Magni uita auctore monacho cenobii sancti Eparchii Engolismensis, a Chesnio ex codice uetustissimo bibliothece Thuane, tom. II, p. 68-87, uulgata;


12. In Annalista Saxone, apud Eccardum in Corp. SS. medii eui, tom. I, p. 133 sqq.

Tribus preterea fragmentis uti licuit:

13. Chisiano membranaceo seculi X exeuntis. Chronico Benedicti monachi sancti Andree, fragmenta annorum 760-64, 766-768, 773, 774-776, 780, 781, 783, 786-788, 794, 796, 799, 804, 805, 808, 810, 814, 815-824, 826, 827, 829, inspersa sunt, oratione in pessimum uersa.

14. Florentino membranaceo in fol. maiori sec. XI. Est appendix ad Gesta regum Francorum, annosque 741-749 complectitur. Exemplum eiusdem est.

14b. Codex bibliothece Cesaree uindobonensis in catalogo historie profane num. 477, sec. Xu.

15. uindobonensi membranaceo seculi XII ineuntis in 4o. Est alia appendix ad Gesta regum Francorum, annorum 741-755, 758-759 et 775.

Quorum ope an genuinam operis lectionem restituerimus, penes lectorem iudicium esto.


In edendis Eginhardi Annalibus hi codices et editiones ad manus fuerunt:

1. Codex bibliothece Cesaree uindobonensis, in Catalogo historie profane n. 654 signatus, membranaceus, in 4o, seculi X, uitam Caroli Annalibus premittit. Est omnium quos uidere licuit etate, arte et diligentia scriptoris prestantissimus, cuius igitur lectionem semper aut adoptauimus, aut in notis retulimus. Ut plurimum scribit adspirare, adgredi, etc.; conpono, contemno aut contempno, inmaturus, etc.; operiri, opidum, incolomis, hii, sepius regi loco rei; anno 777 priuare loco carere; 779 reuertisset; 798-799 uerteretur et uersio loco reuerteretur et reuersio. Anno 822 et 823 duo folia exciderunt; aliam lacunam an. 824 et 825 offendimus. De origine codicis nichil comperi; apographum eius exstat in bibl. Cesarea in catal. hist. prof. n. 154 chart. in fol.

2. Codex olim monasterii celebris Beccensis, iam bibliothece Regie Parisiensis n. 5924, cuius collationem  diligentissimam D. Carolo Weber debemus. Excidit initium usque ad uocem an. 743 Carlomannus et Pippinus iunctis copiis, tum folium unum an. 773, 774, 775, et uoces grauiter fuerant desolati an. 824. Que cum et in codicem Beccensem, cuius apographa chartacea in bibl. Cesarea uindobonensi catal. Theologorum n. 269 anni 1540, et in bibliotheca uaticana n. 3849 seculi XuI cum editis contuli, et in regium Parisiensem, et in Duchesnii lectiones ex codice cardinalis d'Armagnac excerptas cadant, codicem illum Beccensem primum in cardinalis tum in regis bibliothecam illatum esse coniicimus. Cui quidem sententie firmande cetere omnes lectiones conferunt, preter paucas a Chesnio allatas, quas editori uitio uertas. Ipse uero codex seculo X aut XI scriptus, a uindobonensi raro et nonnisi in minimis recedit.

3. Codex bibliothece publice Treuirensis, cuius collationem uir. cl. Wyttenbach, bibliothecario  Treuirensi et socio rei nostre studiosissimo debemus, membranaceus, seculi XI in uniuersum cum anterioribus concordat, nonnunquam tamen lectionem minus sinceram exhibet. Anno 751 et 752 loco uacuo dedicationem monasterii Laureshamensis multo post perfectam refert.

4. Codex bibliothece regie Hannouerane, membr., in 4o, seculi XII, uitam Caroli, Annales et monachum Sangallensem continet. Codici primo adheret, scribendi modus in uocibus iustitia, opportunus, sollempnis et his similibus paulo diuersus.

5. 6. Eadem exhibent codices bibliothece Cesaree uindobonensis seculi XIu, membranacei, in 4o, Catal. hist. ecclesiastice n. 110, et historie profane n. 990, qui Hannouerani uestigia tam presse legunt, ut si non ex eo, saltem ex eodem eum illo fonte fluxisse iudicandi sint. Ratione enim habita quod in seculi XIu codicibus lectiones degenerare par erat, plerumque tamen tam quartus cum quinto, et quintus  cum sexto, quam sextus cum quarto uel in uitiis suis concordant. Qua de re, exempli gratia, que in lectionibus ad an. 800, 813, 819, 820, 822, 824, 826, retulimus, conferenda sunt.

7. Freheri editio in corpore Francice Historie, tom. II, p. 381 sqq., codice monasterii sancti Germani Parisiensis nititur, qui eiusdem quidem ordinis ut codices 1, 2, 3, 4, nonnullas tamen interpolationes, tam de rebus S. Germani, quam ex anonymi uita Ludouici Pii desumptas, prefert. Dictionem aut scriba aut editor aliquoties immutauit; singulas preterea lectiones, ut ex libro bibliothece Guelferbytane ab Eberto nostro mecum communciato apparet, Freherus nunc Nuenarianas seruauit, nunc ex codice suo alias substituit, ita ut, exempli gratia, an. 768 lectio marginalis, al. Orowicus, ad codicem S. Germani, an. 733, al. uiburg, ad editionem principem pertineat.

8. Codex bibliothece regie Monacensis a sociis [Figure: [Annales Laurissenses ] 55Kb]  quidem nostris collatus erat, sed collationis ipsius miro fortune lusu hucusque compotes fieri non potuimus, nec tamen eapropter editionem parum inde utilitatis percepturam reprimere uisum est. Liber, ut Docenius refert  olim monasterii S. Mangi in Stadt-am-Hof seculi XII, in 4o, foliorum 167, quatuor libris Eginhardi uitam Caroli, Annales et monachi Sangallensis Gesta Caroli et alia nonnulla continet, quamobrem haud magis Annalium quam monachi Sangallensis lectionem a codicibus 4, 5, et precipue 6, discrepare, credo.

9. Nuenarii editio princeps, an. 1524 Colonie in 4o uulgata, anno 774 ex annalibus Laurissensibus minoribus eadem de monasterio Laureshamensi addit, que in codice Treuerensi annis 751 et 752 adiecta sunt; nec in aliis, dictione excepta, quam Nuenarius pro uoluntate sua formauerit, ita longe inter se distant; uerbi gratia anno 811 in utroque Bernardus comes deest, anno 820 utrobique Carniolenses qui  Carcasauum fluuium habitant legitur.

10. Fragmentum Ambergense, uiri cl. Moritz, professoris et bibliothecarii publici, manu descriptum et nobiscum summa humanitate communicatum, codicibus 1 et 2 constanter adheret. Est membranaceum, et inde a uoce in terram Sclauorum qui dicuntur Sorabi anno 806 usque filios suos regni anno 821 pertingit.

11. Codex chartaceus seculi Xu, quem anno 1823 in bibliotheca Modenensi lustraui, Caroli uitam, Annales et monachum Sangallensem pro quatuor libris computatos continet; una anni 743 lectio Ochsenburg,  quominus in eo conferendo oleum et operam perderem, suffecit.

12. Codex bibliothece electoralis Casselane inter historicos n. 5 signatus, preter alia eosdem quatuor libros eodem ordine anno 1498 scriptos exhibet, nec uox Ochsenburg desideratur. Aliquot eius lectiones margini secunde editionis Reuberiane adiecte sunt.

Cetere editiones, Coloniensis anni 1561  in 12o, Lipsiensis an. 1616 in 4o, Reuberiana prima et secunda an. 1584, et 1726, Chesniana an. 1636, Leukfeldiana an. 1707, nec non Bouquetiana an. 1744, Nuenarianam rursus exprimunt. Lectiones aliquot codicis cardinalis d'Armaguac a Chesnio primum excerptas Bouquetus textui subiecit, quibus tamen raro ad textum emendandum usus est. Nostre editionis ratio ea est, ut codicum quos recensuimus auctoritate textum genuinum restitueremus, lectiones precipuas, cum editionum Nuenarii et Freheri, tum codicibus, 1, 2, 3, 4, 5, 6, proprias afferremus, paruipensis que editorum arbitrio innouata  essent. Notas ex instituti nostri consilio paucas adiecimus.

Ex scriptoribus medii eui, quorum non pauci opere nostro, quale in Annalium Laurissensium continuatione usque ad an. 829 exhibetur, usi sunt, hic tantum preter Eginhardum, Annalium Fuldensium usque ad annum 838, quo obiisse existimandus est, scriptorem, subequalem uite Ludouici Pii auctorem adducimus, in narratione annorum 814-829 nostros aperte secutum: Eginhardi annales peta Saxo Lamspringensis Arnulfo regnante uersibus expressit.





ANNALES LAURISSENSES ET EGINHARDI. [1Kb]



ANNALES LAURISSENSES.



DCCXLI.

Carlus [1 1Kb] maior domus defunctus est [2 1Kb] .



DCCXLII.

Quando [1 1Kb] Carlomannus [2 1Kb] et Pippinus maiores domus [3 1Kb] duxerunt exercitum contra Hunoldum [4 1Kb] ducem Aquitaniorum [5 1Kb] , et ceperunt castrum quod uocatur Luccas [6 1Kb] . Et in ipso itinere [7 1Kb] diuiserunt regnum Francorum inter se [8 1Kb] in loco, qui dicitur uetus-Pictauis [9 1Kb] ; eodemque anno Carlomannus Alamanniam [10 1Kb] uastauit.



DCCXLIII.

Tunc Carlomannus et Pippinus contra Odilonem [11 1Kb] ducem Baiouariorum [12 1Kb] inierunt pugnam, et Carlomannus per se in Saxoniam [13 1Kb] ambulabat [14 1Kb] in eodem anno [15 1Kb] et cepit [16 1Kb] castrum quod dicitur Hoohseoburg [17 1Kb] per placitum, et Theodericum Saxonem placitando [18 1Kb] conquisiuit [19 1Kb]



DCCXLIu.

Iterum Carlomannus et Pippinus perrexerunt in  Saxoniam, et captus est Theodericus Saxo [20 1Kb] alia uice.



DCCXLu.

Tunc Carlomannus confessus est Pippino germano suo [21 1Kb] , quod uoluisset seculum [22 1Kb] relinquere;  et in eodem anno nullum [1 1Kb] fecerunt exercitum [2 1Kb] , sed [3 1Kb] preparauerunt se uterque, Carlomannus ad iter suum, et Pippinus quomodo germanum suum honorifice direxisset cum muneribus.



DCCXLuI.

Tunc Carlomannus Romam perrexit, ibique se totondit [4 1Kb] , et in Serapte [5 1Kb] monte [6 1Kb] monasterium edificauit in honore [7 1Kb] sancti Siluestri [8 1Kb] [a 1Kb] . Ibique aliquod tempus moram faciens, et inde ad sanctum Benedictum in Casinum [9 1Kb] [b 1Kb] usque peruenit, et ibi monachus effectus est.



DCCXLuII.

Grifo [10 1Kb] fugiuit [11 1Kb] in Saxoniam [12 1Kb] , et Pippinus iter faciens per Toringam [13 1Kb] , in Saxoniam introiuit usque ad fluuium Missaha [14 1Kb] , in loco qui dicitur Scahaningi [15 1Kb] ; et Grifo collectam [16 1Kb] fecit una [17 1Kb] cum Saxonibus supra fluuium Obacro [18 1Kb] , in loco qui dicitur [19 1Kb] Orhaim [20 1Kb] .



DCCXLuIII.

Grifo [21 1Kb] de Saxonia [22 1Kb] iter peragens, fugiendo in  Baioariam [23 1Kb] usque peruenit, ipsum ducatum sibi subiugauit, Hiltrudem [24 1Kb] cum Tassilone [25 1Kb] conquisiuit. Swidger [26 1Kb] ad eum uenit in solacio [27 1Kb] supradicti Grifonis. Hec [28 1Kb] audiens Pippinus, iter illuc arripiens cum exercitu suo, supra nominatos [29 1Kb] totos sibi subiugauit, Grifonem secum adduxit [30 1Kb] ,  Lantfridum similiter, Tassilonem [1 1Kb] in ducatu Baioariorum [2 1Kb] conlocauit per suum beneficium, Grifonem uero partibus [3 1Kb] Niustrie [4 1Kb] misit, et dedit ei 12 comitatos. [5 1Kb] Inde iterum Grifo [6 1Kb] fugiens Wasconiam petiit [7 1Kb] , et ad Waipharium [8 1Kb] ducem Aquitaniorum [9 1Kb] peruenit.



DCCXLIX

[* 1Kb] Burghardus 10 1Kb] Wirzeburgensis [11 1Kb] episcopus et Folradus [12 1Kb] capellanus [13 1Kb] missi fuerunt ad Zacariam papam, interrogando [14 1Kb] de regibus in Francia [15 1Kb] , qui illis temporibus [16 1Kb] non habentes regalem potestatem, si bene fuisset, an non. Et Zacarias papa mandauit [17 1Kb] Pippino, ut melius esset illum regem uocari, qui potestatem haberet, quam illum,  qui sine regali potestate manebat; ut non conturbaretur ordo [18 1Kb] , per auctoritatem apostolicam [19 1Kb] iussit Pippinum regem fieri.



DCCL

Pippinus [20 1Kb] secundum morem Francorum electus est ad regem, et unctus per manum sancte memorie Bonefacii [21 1Kb] archiepiscopi, et eleuatus a Francis in regno [22 1Kb] in [23 1Kb] Suessionis [24 1Kb] ciuitate. Hildericus uero, qui false [25 1Kb] rex uocabatur, tonsoratus [26 1Kb] est, et in [* 1Kb] monasterium missus.



DCCLI. DCCLII. DCCLIII.

Pippinus rex in Saxonia 28 1Kb] iter fecit, et Hildegarius episcopus [29 1Kb] occisus est a Saxonibus in castro  quod dicitur Iuberg [1 1Kb] [a 1Kb] , et tamen Pippinus rex uictor extitit, et peruenit usque ad locum, qui dicitur Kimie [2 1Kb] . Et dum [3 1Kb] reuersus est de ipso itinere, nuntiatum est ei [4 1Kb] , quod Grifo, qui in Wasconiam fugatus est [5 1Kb] , germanus eius occisus fuisset [6 1Kb] . Eodemque anno Stephanus papa uenit in Franciam, adiutorium et solacium [7 1Kb] querendo [8 1Kb] pro iustitiis sancti Petri; similiter et Carlomannus, monachus et germanus supradicti Pippini regis, per iussionem abbatis sui [9 1Kb] in [10 1Kb] Franciam uenit, quasi ad conturbandam petitionem apostolicam [Hoc [11 1Kb] anno natalem Domini in Theodone uilla, pascha in Carisiaco celebrauit.]



DCCLIu.


Supradictus [12 1Kb] apostolicus Stephanus confirmauit Pippinum unctione sancta in regem, et cum eo inunxit [13 1Kb] duos filios eius [14 1Kb] , domnum Carolum, et Carlomannum in regibus, [15 1Kb] [* 1Kb] Et domnus Bonefacius [16 1Kb] archiepiscopus in Frisia [17 1Kb] , nuntians [18 1Kb] uerbum Dei [19 1Kb] et predicando [20 1Kb] , martyr Christi effectus est.



DCCLu.

Pippinus rex [21 1Kb] per apostolicam inuitationem in Italiam iter peragens, iustitiam beati Petri apostoli querendo, Haistolfus [22 1Kb] Langobardorum [23 1Kb] rex supradictam iustitiam uetando [24 1Kb] clusas [25 1Kb] Langobardorum petiit, obuiam Pippino regi et Francis uenit [26 1Kb] . Et inierunt bellum, et Domino auxiliante,  beatoque Petro apostolo intercedente [27 1Kb] , Pippinus rex cum Francis uictor [28 1Kb] extitit, eodemque anno [29 1Kb] Stephanus papa reductus est ad sanctam sedem [30 1Kb] per missos [31 1Kb] domni regis Pippini, Folradum [32 1Kb] et reliquis [33 1Kb] qui cum eo erant. Incluso uero Haistulfo [34 1Kb] rege in Papia ciuitate, iustitiam sancti Petri pollicitus est faciendi, unde rex Pippinus, obsides 40 receptos [1 1Kb] ,  et cum sacramenta firmata [2 1Kb] reuersus est in Frantiam [3 1Kb] . Carlomannus monachus [4 1Kb] uienna [5 1Kb] ciuitate remansit una cum Bertrandane [6 1Kb] regine [7 1Kb] infirmus, languebat [8 1Kb] dies multos, et obiit [9 1Kb] in pace.



DCCLuI [10 1Kb] .

Dum prospexisset Pippinus rex, ab Haistulfo Langobardorum rege ea non esse uera, quod [11 1Kb] antea [12 1Kb] promiserat de iustitiis sancti Petri, iterum iter peragens in Italiam, Papiam obsedit, Haistulfum inclusit, magis magisque de iustitiis sancti Petri confirmauit [13 1Kb] , ut stabiles permanerent, quod antea promiserat [14 1Kb] , et insuper Rauennam cum Pentapolim [15 1Kb] et omni Exarcatu [16 1Kb] conquisiuit et sancto Petro tradidit [17 1Kb] . Et dum reuersus est Pippinus rex, cupiebat  supradictus Haistulfus [18 1Kb] nefandus rex [19 1Kb] mentiri que antea pollicitus fuerat, obsides dulgere [20 1Kb] [a 1Kb] , sacramenta inrumpere [21 1Kb] . Quodam die uenationem fecit, et percussus est [22 1Kb] Dei iudicio, uitam finiuit. [23 1Kb] Et quomodo et qualiter missus est Desiderius rex in regno, postea dicamus [24 1Kb]



DCCLuII.

Misit Constantinus imperator regi Pippino cum aliis donis organum, qui [25 1Kb] in Franciam usque peruenit. Et rex Pippinus tenuit placitum suum in Conpendio [26 1Kb] cum Francis, ibique Tassilo uenit, dux [27 1Kb] Baioariorum, in uasatico [28 1Kb] se commendans per manus, sacramenta  iurauit multa et innumerabilia, reliquias [29 1Kb] sanctorum martyrum [30 1Kb] manus inponens [31 1Kb] , et fidelitatem promisit regi Pippino et supradictis filiis eius, domno Carolo et Carlomanno, sic ut uassus [32 1Kb] recta mente et firma deuotione per iustitiam [33 1Kb] , sicut uassus [34 1Kb] dominos suos [35 1Kb] esse deberet [b 1Kb] . Sic confirmauit supradictus Tassilo [36 1Kb] supra corpus sanctorum  Dionisii [1 1Kb] , Rustici et Eleutherii, nec non et sancti Germani seu sancti Martini [2 1Kb] , ut omnibus diebus uite eius [3 1Kb] sic conseruaret, sicut sacramentis promiserat [4 1Kb] : sic et eius homines maiores natu, qui erant cum co, firmauerunt, sicut dictum est, in locis superius nominatis, quia [5 1Kb] et in aliis multis. Natalem [6 1Kb] Domini et pascha Corbonaco [a 1Kb] celebrauit.



DCCLuIII.

Pippinus rex in Saxoniam ibat [7 1Kb] , et firmitates Saxonum per uirtutem introiuit [8 1Kb] , in loco qui dicitur Sitnia [9 1Kb] [b 1Kb] , et multe strages [10 1Kb] facte sunt in populo Saxonum [11 1Kb] : et tunc polliciti sunt contra Pippinum omnes uoluntates eius faciendum [12 1Kb] , et honores in  placito suo presentandum [13 1Kb] , usque in equos trecentos per singulos annos. Et [14 1Kb] inmutauit se numerus annorum in



DCCLIX.

Natus est Pippino regi filius, cui supradictus rex nomen suum inposuit [15 1Kb] , ut Pippinus uocaretur sicut et pater eius; qui uixit annos duos, et in tertio defunctus est. [16 1Kb] Eodem [17 1Kb] anno celebrauit natalem Domini in Longlare [18 1Kb] [c 1Kb] et pascha in Iopila [19 1Kb] [d 1Kb] . Et inmutauit [20 1Kb] se numerus annorum in



DCCLX.

Tunc Pippinus rex, cernens Waipharium [21 1Kb] ducem  Aquitaniorum minime consentire iustitias ecclesiarum partibus que erant in Francia, consilium fecit cum Francis, ut iter ageret [22 1Kb] supradictas iustitias querendo in Aquitania. Et peruenit usque in locum, qui dicitur Tedoad [23 1Kb] [e 1Kb] . Et cum hec uidisset Waipharius, misit missos suos, Adotbertum [24 1Kb] et Dadinum [25 1Kb] , et dedit obsides Adalgarium [26 1Kb] et Eitherium  regi Pippino, ut omnia redderet [1 1Kb] , quicquid supradictus rex querebat in causis ecclesiasticis. Et celebrauit natalem Domini in Carisiago [2 1Kb] et pascha. Et inmutauit [3 1Kb] se numerus annorum in



DCCLXI.

Waipharius [4 1Kb] dux Aquitaniorum, minime cogitans de obsidibus uel de sacramentis [5 1Kb] suis, quasi in uindictam [6 1Kb] supra Pippinum regem exercitum misit, qui ad Caualonum [7 1Kb] ciuitatem uenerunt. Dum et supranominatus rex synodum suum [8 1Kb] teneret in uilla qui [9 1Kb] dicitur Dura [10 1Kb] , nuntiatum est ei, quod Waipharius in omnibus mentitus est; iterum rex [11 1Kb] Pippinus illuc cum exercitu iter peragens, et eius filius primogenitus nomine Carlus [12 1Kb] cum eo, et  multa castella cepit [13 1Kb] , quorum nomina sunt, Burbonnis [14 1Kb] , Cantela, Clarmontis [15 1Kb] . Istas [16 1Kb] per pugnam cepit, et in Aluerno [17 1Kb] alia multa [18 1Kb] castella cepit per placitum, que se subdiderunt in eius dominio, et peruenit usque Limouicas [19 1Kb] , uastando et desertando [20 1Kb] supradictam prouintiam propter neglegentiam [21 1Kb] Waifarii ducis. Et celebrauit natalem [22 1Kb] Domini in Carisi go [23 1Kb] uilla, et pascha [24 1Kb] similiter. Et inmutauit se [25 1Kb] numerus annorum in



DCCLXII.

Tertio in Aquitania [26 1Kb] Pippinus rex iter faciens, et cepit ciuitatem Bituricam et castrum quod dicitur [27 1Kb] Toarcis [28 1Kb] . Et celebrauit natalem Domini in  Gentiliaco uilla [29 1Kb] , et pascha similiter. Et [30 1Kb] inmutauit se numerus annorum i



DCCLXIII.

Pippinus rex habuit placitum suum in Niuernis, et quartum iter faciens in Aquitaniam ibique [31 1Kb]  Tassilo [1 1Kb] dux Baioariorum postposuit sacramenta et omnia que promiserat, et per malum ingenium se inde seduxit, omnia benefacta, que Pippinus rex auunculus eius ei fecit, postposuit; per ingenia fraudulenta se subtrahendo Baioariam petiit, et nusquam amplius faciem supradicti regis uidere uoluit. Rex Pippinus iter peragendo per Aquitaniam [2 1Kb] , usque ad Cadurciam [3 1Kb] peruenit, Aquitaniam uastando, et reuertendo per Limouicas [4 1Kb] in Franciam [5 1Kb] reuersus est. Et facta est hiemps [6 1Kb] ualida, et tenuit rex [7 1Kb] Pippinus natalem Domini in uilla, qui [8 1Kb] dicitur Longlar [9 1Kb] , et pascha similiter. Et inmutauit se numerus annorum in



DCCLXIu


Tunc Pippinus rex [10 1Kb] habuit placitum suum [11 1Kb] ad Wormatiam, et nullum iter aliud [12 1Kb] fecit, nisi in Francia [13 1Kb] resedit, causam [14 1Kb] pertractabat inter Waifarium et Tassilonem [15 1Kb] , et celebrauit natalem Domini in [16 1Kb] Carisiago [17 1Kb] uilla, et pascha [18 1Kb] similiter. Et inmutauit se numerus annorum in



DCCLXu.
[19 1Kb]

Tunc Pippinus rex [20 1Kb] habuit placitum [21 1Kb] suum [22 1Kb] ad Attiniacum, et nullum fecit aliud iter, et celebrauit natalem Domini in Aquis uilla, et pascha similiter. Et inmutauit [23 1Kb] se numerus annorum in



DCCLXuI.

Tunc Pippinus rex perrexit iter faciens in Aquitaniam; et placitum suum habuit in Aurelianis ciuitate, et restaurauit Argentomo [24 1Kb] [a 1Kb] castro, quod antea Waifarius destruxit. Supradictus Pippinus rex castrum nominatum [25 1Kb] reedificauit, ibi [26 1Kb] Francos misit [27 1Kb] Aquitaniam continendo [28 1Kb] , similiter et in Biturigas [29 1Kb] Francorum [30 1Kb] scaram conlocauit. Et celebrauit natalem Domini in Salmunciagum [31 1Kb] [b 1Kb] uillam [32 1Kb] , et pascha [1 1Kb]  in Gentiliaco [2 1Kb] . Et inmutauit se numerus annorum in



DCCLXuII

Tunc habuit domnus Pippinus rex [3 1Kb] in supradicta uilla synodum magnum [4 1Kb] inter Romanos et Grecos de sancta Trinitate [5 1Kb] uel de sanctorum imaginibus, et postea perrexit iter peragens partibus [6 1Kb] Aquitanie per Narbonam, Tolosam cepit, Albiensem similiter necnon et Gauuldanum [7 1Kb] ; et sanus reuersus est in patriam, et celebrauit pascha in uienna [8 1Kb] ciuitate. Et in eodem anno in mense Augusto iterum perrexit [9 1Kb] partibus [10 1Kb] Aquitanie, Bituricam usque uenit, ibi synodum fecit cum omnibus Francis solito more in campo, et inde iter peragens, usque ad Garonnam [11 1Kb]  peruenit, multas roccas [12 1Kb] [b 1Kb] et speluncas conquesiuit [13 1Kb] , castrum Scoraliam [14 1Kb] [c 1Kb] Torinnam [15 1Kb] , Petrociam [16 1Kb] , et reuersus est Bituricam, ibique nuntiatum est de obitu Pauli pape, et ibi celebrauit natalem Domini [17 1Kb] . Et inmutauit se numerus annorum in



DCCLXuIII.

Domnus Pippinus rex iter faciens, et Remistagnum [18 1Kb] cepit, ad Sanctones ciuitatem usque peruenit,  et [19 1Kb] ibi captam [20 1Kb] matrem Waipharii et sororem eius et neptas [21 1Kb] eius [22 1Kb] , usque ad Garonnam; inde perrexit in loco qui dicitur Montis [23 1Kb] [d 1Kb] . Ibi Herowicus [24 1Kb] ueniens cum illa alia sorore Waipharii ducis, et inde sanus reuersus, pascha celebrauit in castra qui [25 1Kb] dicitur Sels [e 1Kb] . Iterum iter adsumens [26 1Kb] cum domna Bertradane regina ad Sanctones [27 1Kb] ciuitatem peruenit, ibique domna Bertradane  regina [1 1Kb] cum familia dimisit, et partibus Petrogorigo [2 1Kb] perrexit: et interempto Waiphario, cum triumpho uictorie ad Sanctones [3 1Kb] reuersus est. Ibique moram faciens aliquod [4 1Kb] dies, egrotare cepit, partibus Turonorum [5 1Kb] reuertendo perrexit [6 1Kb] , orationem ad sanctum Martinum [7 1Kb] fecit [8 1Kb] , ad sanctum Dionysium [9 1Kb] usque peruenit, ibique diem obiens [10 1Kb] finiuit 8. Kalend. Octob [11 1Kb] . Domnus uero Carolus et Carlomannus eleuati sunt in regnum, et domnus Carolus 7. Idus Octob. in Nouiomo [12 1Kb] ciuitate, Carlomannus in Suessionis ciuitate similiter; et celebrauit predictus gloriosus domnus Carolus rex natalem Domini in uilla que dicitur Aquis, et pascha in Rodomo [13 1Kb] ciuitate. Et inmutauit [14 1Kb] se  numerus annorum in [15 1Kb]



DCCLXIX.

Domnus Carolus gloriosus [16 1Kb] rex iter peragens partibus Aquitanie, eo quod Hunaldus [17 1Kb] uoluit rebellare totam Wasconiam etiam et [18 1Kb] Aquitaniam, et cum paucis Francis [19 1Kb] auxiliante Domino dissipata iniqua consilia [20 1Kb] supradicti Hunaldi; et in ipso itinere iungens se supradictus [21 1Kb] magnus rex cum germano suo Carlomanno [22 1Kb] in loco qui dicitur Duosdiues [23 1Kb] . Inde Carlomannus se reuertendo Franciam [24 1Kb]  iter arripiens, domnus Carolus benignissimus rex iuit ad Aequolesinam [25 1Kb] ciuitatem [* 1Kb] , et inde  sumpsit plures Francos [1 1Kb] [* 1Kb] cum omni utensilia et preparamenta [2 1Kb] eorum [3 1Kb] [** 1Kb] , et ibat [4 1Kb] super flumen Dornoniam [5 1Kb] , et edificauit ibi castrum qui [6 1Kb] dicitur Fronciacus [7 1Kb] ; et inde missos suos mittens post Hunaldum et uxorem eius ad Luponem Wasconem, dum et ibi moram fecisset [8 1Kb] una cum Francis, adductus est [9 1Kb] supradictus Hunaldus una cum uxore sua. Et [*** 1Kb] castro preparato [10 1Kb] et Hunaldo recepto, reuersus est in Francia [11 1Kb] , et celebrauit natalem Domini in uilla que dicitur Duria [12 1Kb] , et pascha in Leodico uico [13 1Kb] publico [14 1Kb] . [**** 1Kb] Et [15 1Kb] inmutauit se numerus annorum in



DCCLXX.

Tunc domnus Carolus rex habuit synodum [16 1Kb] in Warmatiam [17 1Kb] ciuitatem, et Carlomannus et Berta  regina iungentes se ad [* 1Kb] Salossa [1 1Kb] , et in eodem anno perrexit domna Berta regina per Baioariam partibus Italie [2 1Kb] . Et domnus Carolus rex celebrauit natalem Domini in Mogontiam [3 1Kb] ciuitatem et pascha in Haristallio [4 1Kb] . [a 1Kb] Et inmutauit se numerus annorum in



DCCLXXI.

Tunc domnus Carolus rex synodum habuit [5 1Kb] ad ualentianas [6 1Kb] [b 1Kb] , et eodem anno Carlomannus [7 1Kb] rex defunctus est in uilla que dicitur Salmonciacus [8 1Kb] , prid. Non. Dec. [* 1Kb] Domnus rex Carolus uenit [9 1Kb] ad Corbonacum [10 1Kb] uillam, ibique uenientes Wilcarius [11 1Kb] archiepiscopus et Folradus [12 1Kb] capellanus cum aliis episcopis  et sacerdotibus [13 1Kb] , Warinus et Adalhardus [14 1Kb] comites cum aliis primatibus qui fuerunt Carlomanni [15 1Kb] [** 1Kb] ; uxor uero Carlomanni cum aliquibus paucis Francis partibus Italie [16 1Kb] perrexerunt [17 1Kb] . Et preclarus ac gloriosus [18 1Kb] Carolus [19 1Kb] rex celebrauit natalem Domini in uilla que dicitur Attiniacus [20 1Kb] et pascha in Haristallio [21 1Kb] uilla [22 1Kb] . Et inmutauit se numerus annorum in



DCCLXXII.

Tunc domnus Carolus mitissimus rex [23 1Kb] sinodum [24 1Kb] tenuit ad Warmatiam [25 1Kb] , et inde perrexit partibus  Saxonie prima uice, Aeresburgum [26 1Kb] [c 1Kb] castrum cepit, ad Ermensul [27 1Kb] usque peruenit, et ipsum fanum  destruxit, et aurum uel argentum [1 1Kb] , quod ibi repperit [2 1Kb] abstulit. Et fuit siccitas magna, ita ut aqua deficeret [3 1Kb] in supradicto loco, ubi Ermensul [4 1Kb] stabat et dum uoluit ibi duos aut tres predictus gloriosus [5 1Kb] rex stare dies [6 1Kb] fanum ipsum ad perdestruendum [7 1Kb] , et aquam non haberent; tunc subito diuina largiente gratia media die, cuncto exercitu quiescente, in quodam torrente, omnibus hominibus [8 1Kb] ignorantibus, aque effuse sunt largissime, ita ut cunctus exercitus sufficienter [9 1Kb] haberet. Tunc super Wisoram [10 1Kb] fluuium uenit suprascriptus magnus [11 1Kb] rex [12 1Kb] , et ibi cum Saxonibus placitum habuit, et recepit obsides duodecim [13 1Kb] , et reuersus est in Franciam [14 1Kb] , et celebrauit natalem Domini in Haristallio [15 1Kb] , et pascha  similiter. Et inmutauit se numerus annorum in



DCCLXXIII

Tunc domnus Carolus [16 1Kb] rex [17 1Kb] perrexit ad hiemandum [18 1Kb] in uilla que dicitur Theodone [19 1Kb] uilla [20 1Kb] ; ibique ueniens missus domni Adriani apostolici, nomine Petrus, per mare usque ad [21 1Kb] Massiliam [22 1Kb] , et inde terreno [23 1Kb] ad domnum [24 1Kb] Carolum regem [25 1Kb] usque [26 1Kb] periungens [27 1Kb] inuitando scilicet supranominatum gloriosum [28 1Kb] regem una cum Francis pro Dei seruitio et iustitia sancti Petri seu solatio [29 1Kb] ecclesie super Desiderium regem et Langobardos [30 1Kb] . Et ideo [31 1Kb] maritime uenit, quia uie clause fuerunt [32 1Kb] Romanis a Langobardis. Tunc domnus ac precelsus Carolus rex consiliauit [33 1Kb] una cum Francis, quid perageret [34 1Kb] ; et sumpto consilio [35 1Kb] , ut ita [36 1Kb] sicut missus apostolici [37 1Kb]  per uerbum domni Adriani apostolici postolauit [1 1Kb] , ita fieret [2 1Kb] , tunc sinodum [3 1Kb] suprascriptus [4 1Kb] gloriosus rex [5 1Kb] tenuit generaliter [6 1Kb] cum Francis Ienuam [7 1Kb] ciuitatem; ibique exercitum diuidens [8 1Kb] iam fatus domnus [9 1Kb] rex, et perrexit ipse per montem Cenisium [10 1Kb] , et misit Bernehardum [11 1Kb] auunculum suum per montem Iouem [12 1Kb] cum aliis eius [13 1Kb] fidelibus. Et tunc ambo exercitus ad clusas [14 1Kb] se coniungentes [15 1Kb] , Desiderias ipse obuiam domni Caroli regis uenit [16 1Kb] . Tunc domnus [17 1Kb] Carolus rex una cum Francis castra metatus est ad easdem clusas; et [18 1Kb] mittens scaram suam per montana [19 1Kb] , hoc sentiens [20 1Kb] Desiderius [21 1Kb] , clusas [22 1Kb] relinquens [23 1Kb] supradictus [24 1Kb] domnus Carolus rex una cum Francis, auxiliante Domino et  intercedente beato Petro apostolo, sine lesione uel aliquo conturbio clusas apertas, Italiam introiuit ipse et omnes fideles sui; et Papiam [a 1Kb] ciuitatem usque peruenit [25 1Kb] et Desiderio incluso, ipsam ciuitatem obsedit. Ibique domnus Carolus in sua castra [26 1Kb] natalem Domini celebrauit, et pascha in Roma [27 1Kb] . Et inmutauit se numerus annorum in



DCCLXXIu.

Et dum [28 1Kb] propter defensionem sancte Dei Romane ecclesie eodem anno, inuitante [29 1Kb] summo pontifice, perrexisset [30 1Kb] , dimissa marca contra Saxones, nulla omnino federatione suscepta [31 1Kb] , ipsi uero [32 1Kb] Saxones exierunt cum magno exercitu super confinia Francorum [33 1Kb] , peruenerunt usque ad castrum quod nominatur Buriaburg [b 1Kb] ; attamen ipsi confiniales  de hac causa solliciti, cum [34 1Kb] hoc cernerent, castellum [35 1Kb] sunt ingressi. Dum igitur ipsa [36 1Kb] Saxonorum [1 1Kb]  gens cepisset seuiens domos [2 1Kb] forinsecus incendio cremare, uenerunt ad quandam basilicam in loco qui dicitur Friedislar [3 1Kb] , quam sancte memorie Bonefacius nouissimus martyr consecrauit, atque per spiritum prophetie [4 1Kb] predixit, quod nunquam incendio [5 1Kb] cremaretur. Ceperunt autem idem [6 1Kb] prefati Saxones cum nimia intentione aduersus eandem certare basilicam, quemadmodum eam per quodlibet ingenium igni [7 1Kb] cremare [8 1Kb] potuissent. Dum hec igitur [9 1Kb] agerentur, apparuerunt quibusdam christianis qui erant in castello, similiter [10 1Kb] et quibusdam paganis qui in ipso aderant exercitu, duo iuuenes in albis, qui ipsam basilicam ab igne protegebant [11 1Kb] , et propterea ibidem non potuerunt  neque interius neque exterius ignem accendere, nec aliquod damnum [12 1Kb] eidem [13 1Kb] inferre basilice: sed nutu diuine maiestatis pauore perterriti, in fugam conuersi sunt, nemine persequente. Inuentus est autem postea unus ex eisdem Saxonibus mortuus iuxta ipsam basilicam, genibus curuis adclinis supra [14 1Kb] pedes, habens ignem et ligna in manibus, uelut ore flando eandem basilicam igni tradere uoluisset [15 1Kb] . Et reuertente domno [16 1Kb] Carolo rege a Roma, iterum [17 1Kb] ad Papiam peruenit [18 1Kb] , ipsam [19 1Kb] ciuitatem cepit, et Desiderium regem cum uxore et filia, uel cum [20 1Kb] omni thesauro eius palatii [21 1Kb] . Ibique uenientes omnes Langobardi de cunctis [22 1Kb] ciuitatibus Italie, subdiderunt se in dominio [23 1Kb] domni gloriosi Caroli regis et Francorum. Adalghisus [24 1Kb] filius Desiderii  regis, fuga lapsus mare introit [25 1Kb] , et Constantinopolim perrexit. Tunc gloriosus domnus [26 1Kb] Carolus rex, ipsa Italia [27 1Kb] subiugata et ordinata, custodia [28 1Kb] Francorum in Papia ciuitate dimittens, cum uxore et reliquis Francis Deo adiuuante cum magno triumpho Franciam reuersus est. Et dum [29 1Kb] peruenisset ad locum [30 1Kb] qui dicitur Ingilinhaim [31 1Kb] [a 1Kb] , mittens [32 1Kb] quatuor [33 1Kb] scaras in Saxoniam, tres [34 1Kb] pugnam cum Saxonibus  inierunt, et auxiliante Domino uictores extiterunt; quarta uero scara non habuit pugnam, sed cum preda magna inlesi [1 1Kb] iterum reuersi sunt ad propria. Et celebrauit prefatus gloriosus [2 1Kb] rex natalem Domini [3 1Kb] in uilla, que dicitur Carisiacum, similiter et pascha [4 1Kb] . Et inmutauit se numerus annorum in



DCCLXXu.

Tunc pius atque [5 1Kb] preclarus damnus [6 1Kb] Carolus rex habuit sinodum [7 1Kb] in uilla que dicitur Duria [8 1Kb] , et inde iter peragens [9 1Kb] partibus Saxonie, Sigiburgum [10 1Kb] castrum cepit, Aeresburgum [11 1Kb] reedificauit [12 1Kb] super Wisoram [13 1Kb] fluuium uenit in loco [14 1Kb] qui dicitur Brunisberg [15 1Kb] ; et [16 1Kb] ibi preparabant Saxones [17 1Kb] bellum, uolentes ripam supradicti fluminis defendere;  auxiliante Domino et Francis decertantibus fugati [18 1Kb] Saxones, Franci ambas ripas obtinuerunt, et multi Saxones ibi occisi sunt [19 1Kb] . Tunc domnus Carolus rex diuidens exercitum suum, sumpsit secum quos uoluit, perrexit [20 1Kb] usque Obaccrum [21 1Kb] fluuium. Ibi omnes [22 1Kb] Austreleudi [23 1Kb] Saxones uenientes cum Hassione [24 1Kb] , et dederunt [25 1Kb] obsides iuxta quod placuit [26 1Kb] , et iurauerunt sacramenta, sed fideles esse partibus supradicti domni Caroli [27 1Kb] regis. [28 1Kb] Similiter inde reuertente [29 1Kb] iam dicto mitissimo [30 1Kb] rege [31 1Kb] , uenerunt Angrarii [32 1Kb] in pago [33 1Kb] qui [34 1Kb] dicitur Bucki [35 1Kb] una cum Brunone et reliquis optimatibus [36 1Kb] eorum, et dederunt ibi obsides [37 1Kb] sicut Austrasii. Et inde reuertente [1 1Kb]  prefato rege, inuenit aliam partem de suo exercitu super fluuium Wisora, continentes ripam quam iussi fuerant [2 1Kb] . Saxones cum ipsis pugnam fecerunt in loco, qui dicitur Lidbach [3 1Kb] , et Franci Deo uolente uictoriam habuerunt, et plures ex ipsis [4 1Kb] Saxones [5 1Kb] occiderunt. Hoc audiente domno Carolo rege, iterum super Saxones cum exercitu irruens, et [6 1Kb] non minorem stragem ex eis [7 1Kb] fecit, et predam multam conquisiuit super Westfalaos [8 1Kb] , et obsides dederunt, sicut et alii [9 1Kb] Saxones; et tunc obsidibus [10 1Kb] receptis, et preda multa adsumpta [11 1Kb] , et preter ter stragem Saxonum factam [12 1Kb] , supradictus domnus [13 1Kb] Carolus rex ad propria reuersus est, auxiliante Domino, in Franciam. Tunc audiens,  quod Hrodgaudus [14 1Kb] Langobardus [15 1Kb] fraudauit fidem suam, et omnia sacramenta rumpens, et uoluit [16 1Kb] Italiam rebellare, tunc illis in partibus cum aliquibus Francis [17 1Kb] domnus Carolus rex iter peragens, et celebrauit natalem Domini in uilla que dicitur Scladdistat [18 1Kb] [a 1Kb] . Et inmutauit se numerus annorum in



DCCLXXuI.

Tunc domnus [19 1Kb] Carolus rex Italiam ingressus est partibus [20 1Kb] Foroiulensium petens [21 1Kb] , Hrodgaudus occisus est, et supradictus domnus [22 1Kb] Carolus rex ad [23 1Kb] Taruisium [24 1Kb] ciuitatem pascha celebrauit, et captas ciuitates [25 1Kb] Foroiulem, Tarauisium [26 1Kb] cum reliquis ciuitatibus que [27 1Kb] rebellate [28 1Kb] fuerant: et disposuit eas omnes per Francos, et iterum cum prosperitate  et uictoria reuersus est in Franciam. Tunc nuntius ueniens, qui [29 1Kb] dixit [30 1Kb] Saxones rebellantes [31 1Kb] , et omnes obsides suos dulgtos [32 1Kb] , et sacramenta rupta  [1 1Kb] et Aeresburgum castrum per mala ingenia [2 1Kb] et iniqua placita, Francos exinde suadentes exiendo [3 1Kb] ; sic Aeresburgum [4 1Kb] a Francis derelictum, muros et opera [5 1Kb] destruxerunt [6 1Kb] . Inde pergentes uoluerunt de Sigiburgi [7 1Kb] similiter facere, auxiliante Domino Francis eis [8 1Kb] uiriliter repugnantibus nichil preualuerunt. [Dum enim [9 1Kb] per placita eos, qui infra ipsum castrum custodes erant, inludere [10 1Kb] non potuissent, sicut fecerunt alios qui in aliud castellum [11 1Kb] fuerant, ceperunt pugnas et machinas preparare, qualiter per uirtutem potuissent illud capere, et Deo uolente, petrarias [12 1Kb] [a 1Kb] quas preparauerunt [13 1Kb] plus illis damnum [14 1Kb] fecerunt, quam illis qui infra castrum residebant. Cum enim uidissent, quod eis non proficeret,  preparauerunt etiam clidas [15 1Kb] [b 1Kb] ad debellandum per uirtutem ipsum castellum. Sed Dei uirtus, sicut iustum est, superauit illorum uirtutem, et quadam die cum bellum preparassent aduersus christianos qui in ipso castro residebant, apparuit manifeste gloria Dei supra domum ecclesie que est infra ipsum castrum [16 1Kb] , uidentibus illis [17 1Kb] tam aforis, quam etiam [18 1Kb] et deintus, ex quibus multi manent usque adhuc; et dicunt uidisse [19 1Kb] instar duorum scutorum colore rubeo flammantes et agitantes supra ipsam ecclesiam: et cum hoc signum uidissent pagani qui aforis erant, statim confusi sunt, et magno timore perterriti, ceperunt fugere ad castra [20 1Kb] , et omnis multitudo eorum in pauore concussi fugam arrepti [21 1Kb] , alii ab aliis se inuicem [22 1Kb] interficiebant.  Qui enim retro propter pauorem aliquem [23 1Kb] respiciebant, infigebant [24 1Kb] se lanceis eorum, qui ante illos fugiebant [25 1Kb] et in humeris portabant, et alii  diuersis ictibus inter se sunt percussi [1 1Kb] et diuina ultione indicati. Et quantum super Dei eos uirtus propter salutem [2 1Kb] christianorum operata est, nullus narrare potest; attamen quantum illi plus pauore perterriti fuerunt, tanto magis christiani confortati omnipotentem Deum laudauerunt, qui dignatus est suam manifestare potentiam super seruos suos.] Et inde fugam arripientes Saxones, persecuti sunt eos Franci, interficientes illos usque ad flumen [3 1Kb] Lippiam, castro saluato; et cum uictoria reuersi sunt Franci. Et cum peruenisset domnus Carolus rex Wormatiam, et omnes istas causas [4 1Kb] audiens [5 1Kb] , coniunxit sinodum ad eandem ciuitatem: et ibi placitum publicum tenens, et consilio [6 1Kb] facto, cum Dei adiutorio sub celeritate et [7 1Kb] nimia [8 1Kb] festinatione  Saxonum cesas [9 1Kb] [a 1Kb] seu [10 1Kb] firmitates subito introiuit. Et [11 1Kb] Saxones perterriti [12 1Kb] , omnes ad locum ubi Lippia consurgit uenientes ex omni parte, et [13 1Kb] reddiderunt patriam per wadium [14 1Kb] omnes [15 1Kb] manibus eorum, et spoponderunt se esse christianos, et sub dicioni [16 1Kb] domni Caroli regis et Francorum subdiderunt. Et [17 1Kb] tunc domnus Carolus rex una cum Francis reedificauit [18 1Kb] Aeresburgum castrum denuo [19 1Kb] , et aliud [20 1Kb] castrum super Lippiam, ibique uenientes Saxones una cum uxoribus et infantibus innumerabilis [21 1Kb] multitudo baptizati sunt [22 1Kb] , et obsides, quantos iamdictus domnus rex eis [23 1Kb] quesiuit, dederunt, et perfecta supradicta castella et disposita [24 1Kb] per Francos scaras [25 1Kb] [b 1Kb] residentes et ipsa custodientes [26 1Kb] , reuersus  est domnus rex [27 1Kb] in Franciam, et celebrauit natalem Domini in Haristallio [28 1Kb] , et pascha in uilla que dicitur Niumaga [29 1Kb] [c 1Kb] . Et inmutauit se numerus annorum in



DCCLXXuII.

Tunc domnus Carolus rex sinodum publicum [30 1Kb] habuit ad Paderbrunnen [31 1Kb] prima uice; ibique [32 1Kb] conuenientes [33 1Kb] omnes Franci, et ex omni parte Saxonie undique [34 1Kb] Saxones conuenerunt [35 1Kb] , excepto quod Widochindis [36 1Kb] rebellis extitit [37 1Kb] cum paucis aliis [38 1Kb] : in [39 1Kb]  partibus Nordmannie [1 1Kb] confugium fecit una cum sociis suis. Etiam ad eundem [2 1Kb] placitum [3 1Kb] uenerunt Sarraceni de partibus Hispanie [4 1Kb] , hii [5 1Kb] sunt Ibinalarabi et filius Deiuzefi [6 1Kb] , qui et latine Ioseph nominatur, similiter et [7 1Kb] gener eius, ibique multitudo Saxonum baptizati sunt [8 1Kb] , et secundum morem illorum omnem ingenuitatem et alodem [9 1Kb] manibus dulgtum [10 1Kb] fecerunt [11 1Kb] , si amplius inmutassent [12 1Kb] secundum malam consuetudinem eorum, nisi conseruarent [13 1Kb] in [14 1Kb] omnibus christianitatem, uel fidelitatem supradicti [15 1Kb] domni Caroli regis et filiorum eius uel Francorum. Et [16 1Kb] celebrauit natalem Domini in uilla que dicitur Dotciacum [17 1Kb] [a 1Kb] , et pascha in Aquitania [18 1Kb] , et [19 1Kb] in uilla [20 1Kb] Cassinogilo [21 1Kb] [b 1Kb] ;  et inmutauit se numerus annorum in



DCCLXXuIII.

Tunc [22 1Kb] domnus Carolus rex [* 1Kb] iter peragens [23 1Kb] partibus [24 1Kb] Hispanie [25 1Kb] per duas uias; una [26 1Kb] per Pampilonam [27 1Kb] , per quam ipse supradictus magnus rex perrexit usque Cesaraugustam; ibique uenientes de partibus Burgundie et Austrie [28 1Kb] , uel Baioarie, seu Prouincie [29 1Kb] et Septimanie [30 1Kb] , et pars Langobardorum [** 1Kb] , et coniungentes [31 1Kb] se ad supradictam ciuitatem ex [32 1Kb] utraque [33 1Kb] parte exercitus, ibi obsides receptos de Ibinalarabi et de Abutauro [34 1Kb] et de multis Sarracenis, Pampilona [35 1Kb] distructa, Hispani [36 1Kb] Wascones [37 1Kb] subiugatos, etiam et Nabarros [38 1Kb] , reuersus [39 1Kb] in partibus [40 1Kb] Francie. Et cum audissent Saxones, quod domnus Carolus rex et Franci  tam longe fuissent [41 1Kb] partibus Hispanie, per suasionem [1 1Kb]  supradicti Widokindi [2 1Kb] uel [3 1Kb] sociorum eius secundum consuetudinem malam iterum rebellati sunt [4 1Kb] , et nuntiatum est hoc [5 1Kb] domno rege [6 1Kb] Carolo ad Autosiodorum [7 1Kb] ciuitatem. Tunc predictus domnus rex mittens scaram [8 1Kb] Franciscam, ut sub uelocitate festinaret ad resistendos supradictos Saxones [9 1Kb] : sed illi rebelles ad Renum usque Diuiciam [10 1Kb] peruenerunt, tunc predantes secus Renum [11 1Kb] , et multas malitias facientes, ecclesias Dei incendentes in sanctemonialibus [12 1Kb] , et quod fastidium generat enumerandi [13 1Kb] . Et cum [14 1Kb] subito audientes de reuersione domni Caroli regis, et de scara eius quam misit obuiam [15 1Kb] illis, tunc a Saxonibus dimisso Reno, reuersi sunt per Logenehi [16 1Kb] [e 1Kb] partibus [17 1Kb] Saxonie, et scare [18 1Kb]  Francorum non [19 1Kb] occurrerunt obuiam eis, sed uestigium eorum [20 1Kb] obseruantes, consecuti sunt eos super fluuium, cuius uocabulum est Adarna [21 1Kb] , in loco qui dicitur Lihesi [22 1Kb] [f 1Kb] . Ibi pugna [23 1Kb] incepta et ualde [24 1Kb] bene finita, auxiliante Domino Franci uictores extiterunt; et multitudo Saxonum ibi occisi [25 1Kb] sunt, et fugientes [26 1Kb] cum magno contumelio [27 1Kb] reuersi sunt Saxoniam [28 1Kb] . Et celebrauit supradictus [29 1Kb] clementissimus rex natalem Domini in uilla que dicitur [30 1Kb] Haristallio [31 1Kb] , et pascha similiter. Et inmutauit se numerus annorum in



DCCLXXIX.

Tunc domnus Carolus rex iter peragens partibus Niustrie [32 1Kb] , et [33 1Kb] peruenit [34 1Kb] usque in uilla [35 1Kb] que  dicitur Conpendio [36 1Kb] ; et tunc iterum reuertendo partibus [37 1Kb] Austrie, obtulit se Hildebrandus [38 1Kb] dux  Spolitmus [1 1Kb] cum multa munera [2 1Kb] in presenciam [3 1Kb] supradicti magni regis, in uilla qui [4 1Kb] uocatur uirciniacum [5 1Kb] , et fuit sinodus in uilla nuncupantem [6 1Kb] Duria, et iter actus est [7 1Kb] in [8 1Kb] partibus Saxonie. Ad Lippeham [9 1Kb] transitur [10 1Kb] Renus fluuius [11 1Kb] , et Saxones uoluerunt resistere in loco qui [12 1Kb] dicitur Bohholt [13 1Kb] [a 1Kb] . Auxiliante Domino, non preualuerunt, sed abinde fugientes, reliquerunt omnes firmitates eorum, et Francis aperta est uia, et intreuntes in Westfalaos [14 1Kb] , et [15 1Kb] conquesierunt [16 1Kb] eos omnes. Reliqui [17 1Kb] qui ultra Wisora [18 1Kb] fuerunt [19 1Kb] , cum se iunxisset domnus Carolus rex ad locum qui dicitur Medofulli [20 1Kb] [b 1Kb] , ibi dederunt obsides, et denuo [21 1Kb] sacramenta firmantes; et tunc [22 1Kb] reuersus est suprascriptus  gloriosus rex in Francia [23 1Kb] . Et celebrauit natalem Domini in Wormatiam ciuitatem [24 1Kb] , et pascha similiter. Et inmutauit se numerus annorum in



DCCLXXX.

Tunc domnus Carolus rex iter peragens ad disponendam Saxoniam, ad Aeresburgum peruenit, et inde ad locum ubi Lippia consurgit, ibique sinodum tenens, inde iter peragens partibus Albie flauii, et in ipso itinere omnes Bardongauenses [25 1Kb] [c 1Kb] et multi de Nordleudi [26 1Kb] [d 1Kb] baptizati sunt in loco qui dicitur Orhaim [27 1Kb] , ultra Obacro fluuio. Et peruenit usque ad supradictum fluuium, ubi Ora [28 1Kb] [e 1Kb] confluit in Albia [29 1Kb] , ibi omniaque [30 1Kb] disponens [31 1Kb] tam Saxoniam quam et Sclauos [32 1Kb] , et [33 1Kb] reuersus est supradictus preclarus rex in Francia [34 1Kb] . Tunc sumpto consilio,  ut iter peragens [35 1Kb] orationis cause [36 1Kb] partibus Rome, una cum uxore sua domna Hildegarde [37 1Kb] regina. Et celebrauit natalem Domini in Papiam ciuitatem [38 1Kb] . Et immutauit se numerus annorum in



DCCLXXXI.

Et supradictum iter peragens [1 1Kb] , celebrauit pascha in Roma. Et ibi baptizatus est [2 1Kb] domnus Pippinus, filius supradicti [3 1Kb] domni Caroli magni regis, ab Adriano papa, qui et ipse eum [4 1Kb] de sacro fonte suscepit, et duo filii supratitulati domni Caroli regis inuncti [5 1Kb] sunt ad regem [6 1Kb] a supradicto pontifice; hii sunt domnus Pippinus et domnus Hludowicus [7 1Kb] reges; domnus Pippinus rex [8 1Kb] in Italiam, et domnus Hludowicus rex in Aquitaniam [9 1Kb] . Et inde reuertente domno Carolo rege, Mediolanis ciuitate [10 1Kb] peruenit, et ibi baptizata est filia eius domna Gisola [11 1Kb] ab archiepiscopo nomine Thoma [12 1Kb] , qui et ipse eam a sacro baptismate [13 1Kb] manibus suscepit [14 1Kb] . Et ab inde reuersus  est in Franciam. Et tunc missi sunt duo missi [15 1Kb] ab apostolico supradicto [16 1Kb] , hii sunt Formonsus [17 1Kb] et Damasus [18 1Kb] episcopi, ad Tassilonem [19 1Kb] ducem una cum missis domni Caroli regis [20 1Kb] , his nominibus, Riculfum [21 1Kb] diaconem et Eborhardum [22 1Kb] magister [23 1Kb] pincernarum, ad commonendum et contestandum, ut reminisceret [24 1Kb] priscorum sacramentorum suorum, ut [25 1Kb] non aliter faceret, nisi sicut [26 1Kb] iureiurando iam dudum promiserat ad partem [27 1Kb] domni Pippini regis et [28 1Kb] domni Caroli magni regis uel [29 1Kb] Francorum. Et tunc consensit Tassilo [30 1Kb] dux Baioariorum, ut sumptos obsides a domno rege Carolo, et tunc [31 1Kb] ueniret [32 1Kb] ad eius presenciam; quod et domnus prefatus rex non rennuit [33 1Kb] . Et coniungens se supradictus dux in presenciam piissimi regis  ad Wormaciam [34 1Kb] ciuitatem, ibi renouans sacramenta, et dans duodecim obsides electos, ut omnia conseruaret [35 1Kb] , quicquid domno Pippino regi [36 1Kb] promiserat iureiurando, in causa supradicti domni Caroli regis uel fidelium suorum; qui et ipsi obsides recepti sunt in Carisiacum uilla [37 1Kb] de manu Sinberti [38 1Kb] episcopi. Sed non diu prefatus dux Tassilo promissiones quas fecerat conseruauit. Et celebrauit predictus domnus gloriosus rex natalem Domini in supradictam uillam [39 1Kb] Carisiacum [40 1Kb] , et pascha similiter. Et inmutauit se numerus annorum in



DCCLXXXII.

Tunc domnus Carolus rex iter peragens, Renum transiens [1 1Kb] ad Coloniam, et synodum [2 1Kb] tenuit ubi Lippia consurgit. Ibique omnes Saxones uenientes [3 1Kb] , excepto rebellis Widochindus [4 1Kb] , etiam illuc conuenerunt [5 1Kb] Nordmanni [6 1Kb] missi Sigifridi [7 1Kb] regis [8 1Kb] : id est Halptani [9 1Kb] cum sociis suis. Similiter et Auari illuc conuenerunt, missi a Cagano et Iugurro. [10 1Kb] Ibi peracto placito, reuersus est domnus Carolus rex in Franciam. Et cum reuersus fuisset, statim iterum Saxones solito more rebellati sunt, suadente Widochindo. [11 1Kb] Et ignorante hoc domno Carolo rege, misit missos suos Adalghisum [12 1Kb] et Gailonem [13 1Kb] atque Woradum, ut mouerent exercitum Francorum et  Saxonum super Sclauos paucos, qui rebelles fuerant [14 1Kb] . Et supranominati missi in uia audientes, quod Saxones rebellati fuissent [15 1Kb] , coniungentes supradictam scaram, inruerunt super Saxones [16 1Kb] , et nullum mandatum exinde fecerunt domno Carolo rege [17 1Kb] . Et commiserunt bellum cum Saxonibus, et fortiter pugnantes, et multos Saxones interementes [18 1Kb] , uictores extiterunt [19 1Kb] Franci. Et ceciderunt ibi duo ex ipsis missis, Adalgisus et Gailo, in monte qui dicitur Sundal [20 1Kb] [a 1Kb] . Hoc audiensque [21 1Kb] domnus Carolus rex, una cum Francis quos sub celeritate coniungere potuit, illuc perrexit, et peruenit usque ad locum ubi Alara [22 1Kb] confluit in Wisora. Tunc omnes Saxones iterum conuenientes, subdiderunt se sub potestate supradicti domno rege [23 1Kb] , et reddiderunt  omnes malefactores [24 1Kb] illos, qui ipsud [25 1Kb] rebellium maxime terminauerunt, ad occidendum, quatuor milia quingentos; quod ita et factum est, excepto Widochindum [26 1Kb] , qui fuga lapsus [27 1Kb] est [28 1Kb] partibus [29 1Kb] Nordmannie [30 1Kb] . Hec omnia peracta [31 1Kb] , reuersus est prefatus domnus rex in Francia. Et celebrauit natalem Domini in uilla que dicitur Teodone-uilla [32 1Kb] et pascha similiter. Et inmutauit se numerus annorum in



DCCLXXXIII.

Tunc obiit domna ac bene merita Hildegardis regina pridie Kal. Mai. [1 1Kb] , quod euenit in die tunc in tempore uigilia [b 1Kb] ascensionis Domini. [* 1Kb] Et domnus rex Carolus iter fecit partibus [2 1Kb] Saxonie, eo quod  Saxones iterum rebelles fuissent [3 1Kb] , et cum paucis Francis ad Theotmalli [4 1Kb] [c 1Kb] peruenit. Ibi Saxones preparauerunt pugna [5 1Kb] in campo, qui [6 1Kb] uiriliter domnus Carolus rex et Franci solito more super eos inruentes [et Saxones terga uertentes [7 1Kb] ], et Domino [8 1Kb]  auxiliante, Franci uictores extiterunt. Et cecidit ibi [1 1Kb] maxima [2 1Kb] multitudo Saxonum, ita ut pauci fugam [3 1Kb] euasissent. Et inde cum uictoria uenit suprascriptus gloriosus rex ad Paderbrunnen [4 1Kb] , ibi coniungens exercitum suum. Et perrexit ubi iterum [5 1Kb] Saxones se coniunxerunt ad fluuium cuius uocabulum est Hasa. [a 1Kb] Ibi [6 1Kb] iterum pugna inita, non minor numerus Saxonum ibi cecidit, et Domino auxiliante Franci uictores extiterunt. Et iter peragens iam dictus domnus [7 1Kb] , Wisoram fluuium transiit, ad Albiam [8 1Kb] fluuium usque peruenit; et inde reuersus prefatus magnus rex in Franciam. Et in eodem anno obiit bone memorie domna Berta regina 4 Idus Iul. [** 1Kb] Et cum Wormaciam [9 1Kb] peruenisset domnus rex Carolus, sociauit  sibi in matrimonium [10 1Kb] domna Fastradane regina [11 1Kb] . Et celebrauit natalem Domini in uilla que dicitur Haristallio [12 1Kb] , et pascha similiter. Et inmutauit se numerus annorum in



DCCLXXXIu.

Et tunc [13 1Kb] rebellati sunt [14 1Kb] iterum Saxones solito more, et cum eis pars [15 1Kb] aliqua Frisonum. [16 1Kb] Tunc deinde domnus Carolus rex iter peragens, Renum transiit ad Lippiham [17 1Kb] , et ingressus est Saxoniam circuiendo [18 1Kb] et uastando, usque quod [19 1Kb] peruenit [20 1Kb] ad Hucului [21 1Kb] [b 1Kb] . Ibi consilio inito, eo, [22 1Kb] quod nimium inundaciones aquarum fuissent [23 1Kb] , ut per Toringiam [24 1Kb] de orientale parte introisset super Ostfalaos [25 1Kb] , et filium suum domnum Carolum dimisisset una cum scara contra Westfalaos [26 1Kb] : quod et ita [27 1Kb] factum est. Domnus rex Carolus perrexit per Toringiam [28 1Kb] usque ad fluuium Albiam, et inde ad Stagnfurd [1 1Kb] [f 1Kb]  et inde ad Scahiningi [2 1Kb] , ibique conuentionem factam [3 1Kb] , reuersus est in Franciam [4 1Kb] supradictus gloriosus rex. Westfalai uero uoluerunt se congregare ad Lippiam. [5 1Kb] Quo auditu a [6 1Kb] supradicto filio domni Caroli regis, obuiam eis accessit [7 1Kb] una cum scara que cum eo dimissa fuit, in pago qui dicitur Dragini [8 1Kb] , et inierunt bellum. Auxiliante Domino, domnus Carolus, filius [9 1Kb] magni regis Caroli, uictor extitit una cum Francis, multis Saxonibus interfectis. uolente Deo, inlesus remeauit ad genitorem suum in Wormaciam ciuitatem: ibique [10 1Kb] initio consilio cum Francis, ut iterum hieme [11 1Kb] tempore iter fecisset [12 1Kb] supradictus domnus rex in Saxoniam; quod ita et factum est. Et celebrauit natalem  Domini iuxta Skidrioburg [13 1Kb] in pago Waizzagawi [14 1Kb] super fluuium Ambra [15 1Kb] in uilla Liudihi [16 1Kb] [g 1Kb] . Et inmutauit se numerus annorum in



DCCLXXXu.

Tunc domnus Carolus rex [17 1Kb] supradictum iter peragens, usque ad Rimie [18 1Kb] peruenit super fluuium Wisora [19 1Kb] ,ubi confluit Waharma [20 1Kb] [h 1Kb] . Et propter nimias [21 1Kb] inundationes [22 1Kb] aquarum inde reuersus est Aeresburgum [23 1Kb] : uxorem suam domnam Fastradanem [24 1Kb] reginam una cum filiis et filiabus suis ad se uenire iussit. Ibi tota hieme resedens [25 1Kb] , et ibi pascha iam fatus excellentissimus rex celebrauit. Et dum ibi resideret, multotiens scara [26 1Kb] misit, et per semetipsum iter peregit [27 1Kb] : Saxones, qui rebelles [28 1Kb]  fuerunt [29 1Kb] , depredauit, et castra cepit, et loca eorum  munita interuenit [1 1Kb] , et uias mundauit [2 1Kb] , ut [3 1Kb] [4 1Kb] dum tempus congruum uenisset, sinodum publicum tenuit ad [5 1Kb] Paderbrunnen. Et inde iter peragens, uias apertas [6 1Kb] , nemini [7 1Kb] contradicente, per totam Saxoniam quocumque [8 1Kb] uoluit. Et [9 1Kb] tunc in Bardengawi [10 1Kb] uenit, ibique mittens post Widochindum [11 1Kb] et Abbionem, et utrosque [12 1Kb] ad se conduxit, et firmauit, ut non se subtrahissent [13 1Kb] , nisi [14 1Kb] in Franciam [15 1Kb] ad eum peruenissent: petentibus illis, ut credentias haberent, quod inlesi fuissent: sicut et factum est. [16 1Kb] Tunc domnus rex reuersus est in Franciam, et mittens ad supradictum [17 1Kb] Widochindum [18 1Kb] et Abbionem obsides per missum suum [19 1Kb] Amalwinum [20 1Kb] ; qui cum recipissent [21 1Kb] obsides illos secum  deducentes [22 1Kb] , coniunxerunt [23 1Kb] se ad [24 1Kb] Attiniacum uilla [25 1Kb] ad domnum regem Carlum. [26 1Kb] Et [27 1Kb] ibi baptizati sunt supranominati Widochindus [28 1Kb] et Abbi [29 1Kb] una [30 1Kb] cum sociis eorum. Et [31 1Kb] tunc tota Saxonia subiugata est. Coniuratio [32 1Kb] Hardradi et orientalium Francorum, quas contra [33 1Kb] regem conspirauerant, deprehensa est, et auctores eorum [34 1Kb] partim morte partim exilio damnati sunt. Et in eadem uilla celebrauit sepedictus [35 1Kb] gloriosus rex natalem Domini, et pascha similiter. Et inmutauit se numerus annorum in



DCCLXXXuI.

Tunc domnus Carolus rex misit exercitum suum partibus Brittanie [36 1Kb] una cum misso suo Audulfo [37 1Kb] sinescalco [38 1Kb] , et ibi multos Brittones conquesierunt [39 1Kb]  una cum castellis et firmitates [40 1Kb] eorum [41 1Kb] locis palustribus, seu et [42 1Kb] in cesis. [43 1Kb] Et sicut supra diximus, in multis firmitatibus Brittonum preualuerunt Franci, et cum uictoria, Domino uolente.  reuersi sunt. Et capitaneos eorum ad sinodum representabant supradicto domno rege [1 1Kb] Carolo in Wormaciam. [2 1Kb] Tunc domnus rec Carolus perspiciens [3 1Kb] , se ex omne parte Deo largiente pacem habere, suscepit [4 1Kb] consilium orationis [5 1Kb] cause [6 1Kb] ad limina beatorum apostolorum iter peragendi et causas Italicas disponendi, et cum missis imperatoris placitum [7 1Kb] habendi de conuentioniis [8 1Kb] eorum; quod ita factum est. Tunc supradictus [9 1Kb] domnus rex natalem Domini celebrauit in Florentia ciuitate. Et inmutauit ser numerus annorum in



DCCLXXXuII.

Tunc domnus Carolus rex supradicto itinere iter peragens. [10 1Kb] [* 1Kb] Romam uenit, et ualde honorifice ante  domno 11 1Kb] apostolico Adriano [12 1Kb] receptus est: et aliquod [13 1Kb] dies ibi moratus est cum domno apostolico. Et Harichis [14 1Kb] , dux Beneuentanus, misit Romaldum [15 1Kb] filium suum cum magnis muneribus, postolare [16 1Kb] de aduentu iamdicti domni regis [17 1Kb] , ut in Beneuento [18 1Kb] non introisset [19 1Kb] , et omnes uoluntates predicti [20 1Kb] domni regis adimplere cupiebant [21 1Kb] . Sed hoc minime apostolicus credebat neque obtimates [22 1Kb] Francorum, et consilium fecerunt cum supranominato domno Carolo rege, ut partibus Beneuentanis causas firmando aduenisset; quod ita factum est. Et dum Capuam uenisset [23 1Kb] , Harichisus [24 1Kb] dux reliquid [25 1Kb] Beneuentum ciuitatem [26 1Kb] , et in Salernum se reclusit: et timore perterritus non fuit auxus [27 1Kb] per semetipsum faciem domni regis Caroli uidere. Sed mittens  missos, et ambos filios suos proferens, id est Rumaldum [28 1Kb] quem domnus Carolus rex secum habebat, et Grimoaldum [29 1Kb] quem supradictus Areghis [30 1Kb] secum habebat [31 1Kb] : et offerens multa munera et alios obsides, ut petitionem [32 1Kb] eius obtemperasset. [33 1Kb] Tunc domnus ac [34 1Kb] gloriosus rex Carolus perspexit [35 1Kb] una  cum sacerdotibus uel ceteris obtimatibus suis, ut non terra deleretur illa, et episcopia uel monasteria [1 1Kb] non desertarentur [2 1Kb] , elegit duodecim obsides, et tertium decimum [3 1Kb] , filium supradicti ducis [4 1Kb] nomine Grimoaldum [5 1Kb] . Et accepta munera [6 1Kb] , iurauerunt omnes Beneuentani, tam supradictus dux quam et Rumaldus [7 1Kb] . Et reuersus est sepenominatus piissimus [8 1Kb] rex, et celebrauit pascha cum domno apostolico in Roma [* 4Kb] . Ibique uenientes missi 9 1Kb] Tassiloni [10 1Kb] ducis, hii sunt Arnus episcopus et Hunricus [11 1Kb] abba, et petierunt [12 1Kb] apostolicum, ut pacem terminarent [13 1Kb] inter domnum Carolum regem et Tassilonem ducem. Unde et domnus apostolicus multum se interponens, postolando [14 1Kb] iamdicto  domno rege [15 1Kb] . Et ipse domnus rex respondit apostolico, hoc se uoluisse et per multa tempora quesisse, et minime inuenire potuit [16 1Kb] , et proferebat statim fieri. Et uoluit supradictus domnus rex in presentia domni apostolici cum ipsis missis pacem firmare: et rennuentibus supradictis missis [17 1Kb] , quia non auxi [18 1Kb] fuissent de eorum parte ullam firmitatem facere. Apostolicus uero cum cognouisset de instabilitate [19 1Kb] uel mendacia [20 1Kb] eorum, statim supra ducem [21 1Kb] eorum uel suis consentaneis anathema posuit [22 1Kb] , si ipse [23 1Kb] sacramenta, que promiserat domno Pippino rege [24 1Kb] et domno Carolo itemque [25 1Kb] rege [26 1Kb] non adimplesset. Et obtestans supradictos missos, ut contestarent Tassilonem, ut non aliter fecisset, nisi in omnibus obediens fuisset domno  Carolo rege [27 1Kb] et filiis eius ac genti [28 1Kb] Francorum, ut ne forte sanguinis effusio [29 1Kb] prouenisset [30 1Kb] uel lesio  terre illius; et si ipse dux [1 1Kb] obdurato corde uerbis supradicti apostolice [2 1Kb] minime obedire uoluisset, tunc domnus Carolus rex et suo [3 1Kb] exercitus absoluti fuissent ab omni periculo peccati, et quicquid in ista [4 1Kb] terra factum eueniebat [5 1Kb] in incendiis [6 1Kb] , aut in homicidiis, uel in qualecumque [7 1Kb] malicia, ut hoc super Tassilonem [8 1Kb] et eius consentaneis [9 1Kb] euenisset, et domnus rex Carolus ac Francis [10 1Kb] innoxii ab omni culpa exinde permansissent. Hec uerba expleta, missi Tassiloni [11 1Kb] absoluti sunt. Et tunc in inuicem sibi domnus apostolicus adque [12 1Kb] domnus gloriosus rex Carolus ualedicentes, bencdictione adsumpta, oratione peracta, Franciam iamdictus precellentissimus rex reuersus est. Et peruenit idem  [13 1Kb] mitissimus rex ad coniugem suam domnam Fastra danem [14 1Kb] reginam in ciuitate Wormatia: et ibi ad inuicem gaudentes et letificantes, ac Dei misericordia [15 1Kb] conlaudentes, sinodum namque [16 1Kb] congregauit suprascriptus domnus rex ad eandem ciuitatem, sacerdotibus suis et aliis obtimatibus nuntiauit, qualiter omnia in itinere suo peragebantur, et cum uenisset ad hunc locum [17 1Kb] , quod omnia explanasset de parte Tassilonis, sicut enim erat [18 1Kb] , tunc prespiciens [19 1Kb] idem rex, ut missus [20 1Kb] mitteret, et iussit [21 1Kb] Tassilonem [22 1Kb] , ut omnia adimpleret [23 1Kb] secundum iussionem apostolici, uel sicut iusticia erat: eo quod [24 1Kb] sub iureiurando promissum habebant [25 1Kb] , ut in omnibus obediens et fidelis fuisset domno rege [26 1Kb] Carolo et filiis eius uel Francis, et uenirent [27 1Kb]  ad eius presentiam: quod rennuit, et uenire contempsit [28 1Kb] . Tunc domnus rex Carolus una cum Francis uidens iusticiam suam, iter cepit peragere partibus Baioarie cum exercitu suo, et per semetipsum uenit in loco, ubi Lechfeld [29 1Kb] [b 1Kb] uocatur, super ciuitatem Augustam. Et iussit alium exercitum fieri, id est Franci [30 1Kb] Austrasiorum, Toringi [31 1Kb] , Saxones [32 1Kb] , et coniungere super Danubium fluuium, in loco qui dicitur Faringa [c 1Kb] . Et tertium exercitum iussit fieri  partibus Italie, ut domnus Pippinus rex uenisset usque [1 1Kb] ad Trianto [2 1Kb] [a 1Kb] , cum exercitu suo, et ipse ibi maneret, et exercitum suum pleniter [3 1Kb] in ante mitteret usque ad Bauzanum [4 1Kb] [b 1Kb] . Tunc prespiciens [5 1Kb] se [6 1Kb] Tassilo ex omni parte esse [7 1Kb] circumdatum, et uidens quod omnes Baioarii plus essent fideles domno rege [8 1Kb] Carolo quam ei, et cognouissent iustitiam iamdicti domni regis, et magis [9 1Kb] uoluissent iustitiam [10 1Kb] consentire, quam contrarii esse: undique constrictus [11 1Kb] Tassilo uenit per semetipsum, tradens se in manibus [12 1Kb] domni regis Caroli in uassaticum, et reddens ducatum sibi commissum a domno Pippino rege, et recredidit [13 1Kb] se in omnibus peccasse et male egisse. Tunc denuo renouans sacramenta,  et dedit obsides electos duodecim [14 1Kb] , et tertium decimum filium suum Theodonem. Receptis obsidibus [15 1Kb] uel sacramenta, tunc reuersus est prefatus gloriosus rex in Franciam. Et celebrauit natalem Domini in uilla que dicitur Ingilenhaim [16 1Kb] , similiter et pascha. Et inmutauit se numerus annorum in



DCCLXXXuIII.

Tunc domnus rex Carolus congregans sinodum [17 1Kb] ad iamdictam uillam Ingilenhaim [18 1Kb] , ibique ueniens Tassilo [19 1Kb] ex iussione domni regis. sicut et ceteri eius uassi [20 1Kb] , et ceperunt fideles Baioarii dicere, quod Tassilo fidem suam saluam non haberet, nisi postea [21 1Kb] fraudolens [22 1Kb] apparuit [23 1Kb] , postquam filium suum dedit cum aliis obsidibus et sacramenta [24 1Kb] ,  suadente uxore sua Liutbergane. [25 1Kb] Quod et Tassilo denegare non potuit, sed confessus est postea ad Auaros [26 1Kb] transmisisse [27 1Kb] , uassos [28 1Kb] supradicti domno rege [29 1Kb] ad se adortasse [30 1Kb] , et in uitam eorum consiliasse: et hominis [31 1Kb] suos, quando iurabant, iubebat, ut aliter in mente retinerent et sub dolo iurarent: et quid [32 1Kb] magis, confessus est dixisse, etiamsi decem filios haberet, omnes uoluisset perdere, antequam placita sic manerent, uel stabile permitteret, sicut iuratum habuit [33 1Kb] ; et etiam dixit, melius [34 1Kb] se mortuum [35 1Kb] esse [36 1Kb] quam ita uiuere: et de hec omnia [1 1Kb]  comprobatus [2 1Kb] , Franci et Baioarii, Langobardi et Saxones, uel ex omnibus prouinciis qui ad eundem [3 1Kb] sinodum congregati fuerunt, reminiscentes priorum malorum eius, et quomodo domnum Pippinum regem in exercitu [4 1Kb] derelinquens [5 1Kb] , et ibi quod theodisca lingua harisliz [6 1Kb] dicitur, uisi sunt [7 1Kb] iudicasse se [8 1Kb] eundem Tassilonem ad mortem. Sed dum omnes una uoce adclamarent capitale [9 1Kb] eum ferire sententiam [10 1Kb] , iamdictus domnus Carolus piissimus rex motus misericordia ab [11 1Kb] amorem Dei et quia cumsanguineus [12 1Kb] eius erat, contenuit [13 1Kb] ab ipsis Dei ac suis fidelibus, ut non moriretur. Et interrogatus [14 1Kb] a iamfato [15 1Kb] clementissimo domno rege predictus Tassilo, quid agere uoluisset; ille uero  postolauit [16 1Kb] , ut licentiam haberet sibi tonsorandi et in monasterio [17 1Kb] intreundi et pro tantis peccatis penitentiam agendi, et ut suam saluaret animam. Similiter et filius eius Theodo deiudicatus [18 1Kb] est, et tonsoratus et in monasterio [19 1Kb] missus, et pauci Baioarii qui in aduersitate domni regis Caroli perdurare uoluerunt [20 1Kb] , missi sunt in exilio. Eodemque [21 1Kb] anno commissum est bellum inter Grecos et Langobardos, id est duce [22 1Kb] Spolitino [23 1Kb] nomine Hildebrando, seu duce Grimoaldo [24 1Kb] , quem domnus rex Carolus posuit ducem super Beneuentanos, et fuit missus Wineghisus [25 1Kb] una [26 1Kb] cum paucis Francis, ut preuideret eorum omnia que gessissent. Et auxiliante Domino, uictoria est facta a Francis seu supranominatis Langobardis. Idem [27 1Kb] similiter et alia  pugna commissa est inter Auaros in loco [28 1Kb] cuius uocabulum est . . . . . et Francis [29 1Kb] qui in Italia [30 1Kb] commanere uidentur; opitulante Domino, uictoriam obtinuerunt Franci, et Auari cum contumelia reuersi sunt, fuga lapsi sine uictoria. Tertia pugna commissa est inter Baioarios et Auaros in campo [31 1Kb] Ibose [32 1Kb] [a 1Kb] , et fuerunt ibi missi domni Caroli regis Grahamannus [33 1Kb] et Audacrus [34 1Kb] cum aliquibus Francis. Domino auxiliante, uictoria fuit Francorum seu Baioariorum. Et ista omnia supradictus dux Tassilo seu maliuola uxor eius, Liutberga [35 1Kb] Deo odibilis,  per fraudem consiliauerunt [1 1Kb] . Quarta pugna fuit commissa ab Auaris, qui uoluerunt uindictam peragere contra Baioarios. Ibi similiter fuerunt missi domni Caroli regis, et Domino protegente, uictoria christianorum aderat. Auari fugam incipientes, multa stragia [2 1Kb] ibidem facta est occidendo, et alii in Danubio fluuio uitam necando amiserunt [3 1Kb] .



ANNALIUM LAURISSENSIUM CONTINUATIO USQUE AD AN. DCCCXXIX. AUCTORE EGINHARDO.

Post hec omnia domnus rex Carolus per semet ipsum ad Reganesburg peruenit, et ibi fines uel  marcas Baioariorum disposuit, quomodo saluas [4 1Kb] , Domino protegente, contra iamdictos Auaros esse potuissent. Inde uero reuersus celebrauit natalem Domini in Aquis palatio, et pascha similiter. Et inmutauit se numerus annorum in



DCCLXXXIX.

Inde iter permotum partibus Sclauanie [5 1Kb] , quorum uocabulum [6 1Kb] est Wiltze [7 1Kb] , Domino adiuuante; et [8 1Kb] una cum consilio Francorum et Saxonum perrexit, Renum ad Coloniam transiens, per Saxoniam; usque ad Albiam fluuium uenit; ibique duos pontes construxit, quorum uno ex utroque capite castellum ex ligno [9 1Kb] et terra edificauit. Exinde promotus inantea [10 1Kb] , Domino largiente, supradictos Sclauos sub suo dominio conlocauit. Et fuerunt cum  eo in eodem exercitu [11 1Kb] Franci, Saxones; Frisiones [12 1Kb] autem nauigio per Habola [13 1Kb] [a 1Kb] fluuium cum quibusdam Francis ad eum coniunxerunt. Fuerunt etiam Sclaui cum eo, quorum uocabula sunt [14 1Kb] Suurbi [15 1Kb] [b 1Kb] , nec non et Abotriti, quorum princeps fuit Witzan [16 1Kb] . Ibique obsides receptos, sacramenta conplurima [17 1Kb] , Domino perducente, Franciam peruenit. Et celebrauit natalem Domini in Wormacia [18 1Kb] , et pascha similiter [19 1Kb] . Et inmutauit se numerus annorum in



DCCXC.
[* 1Kb]

In sequenti uero anno nullum fecit iter, sed ibi  in iamdicta [1 1Kb] ciuitate iterum natalem Domini celebrauit, et pascha similiter. Et inmutauit se numerus annorum in



DCCXCI.

Inde autem itinere permoto, partibus Baioarie perrexit, ad Reganesburg [2 1Kb] peruenit [3 1Kb] , ibi exercitum suum coniunxit, ibique consilio peracto Francorum, Saxonum, Frisonum, disposuerunt propter nimiam maliciam et intollerabilem [4 1Kb] , quam fecerunt Auari contra sanctam ecclesiam [5 1Kb] uel populum cristianum, unde iusticias per missos impetrare non ualuerunt, iter [6 1Kb] peragendi [7 1Kb] . Cum Dei adiutorio partibus iamdictis Auarorum perrexerunt [8 1Kb] ; ad Anisam [9 1Kb] [b 1Kb] uero fluuium properantes, ibi constituerunt letanias faciendi triduo [11 1Kb] ; missarumque sollemnia celebrando [12 1Kb] Dei solatium postulauerunt [13 1Kb] pro salute exercitus, et adiutorio domini nostri Iesu Christi, et pro uictoria et uindicta super Auaros.  Supradictus uero princeps de australi parte Danubio [14 1Kb] iter peragens, Saxones autem cum quibusdam Francis et maxime plurima Frixonum [15 1Kb] de  aquilonale [1 1Kb] parte Danubii similiter iter peragentes [2 1Kb] , ubi ad loca [3 1Kb] peruenerunt, ubi iamdicti Auari firmitates habuerunt preparatas: de australi uero parte Danubii ad Cumeoberg [4 1Kb] [a 2Kb] , de alia uero ripa in loco qui dicitur Camp [5 1Kb] [b 1Kb] , quia sic nominatur ille fluuius, qui ibi confluit in Danubio [6 1Kb] . Auari enim [7 1Kb] , cum uidissent utrasque ripas exercitum continentes, et nauigia [8 1Kb] per medium fluuium uenientes, a Domino eis terror peruenit: dereliquerunt eorum loca munita que supra nominata [9 1Kb] sunt firmitatesque eorum uel machinationes dimiserunt, fuga lapsi, Christo perducente populo suo, utrosque exercitus sine lesione [10 1Kb] introduxit. Supradictus exercitus [11 1Kb] sic iter peragens [12 1Kb] usque ad fluuium,  cui [13 1Kb] uocabulum est Raba; et exinde uterque exercitus de ambabus [14 1Kb] ripis ad propria reuersi sunt, magnificantes Deum de tanta uictoria. Et celebrauit [15 1Kb] domnus rex Carolus [16 1Kb] natalem Domini in Reganesburg [17 1Kb] , et pascha similiter. Et inmutauit se numerus annorum in



DCCXCII.

[c 1Kb] Heresis Feliciana primo [1 1Kb] ibi condemnata [2 1Kb] est, quem Anghilbertus [3 1Kb] , ad presentiam Adriani apostolici adduxit [4 1Kb] , et confessione facta suam heresim iterum abdicauit. Coniuratio contra regem a filio eius Pippino facta, detecta et conpressa est. Eodem anno nullum iter exercitale factum est. Pons super nauigia flumina transeuntia factus est, anchoris et funibus ita coherens, ut iungi et dissolui possit. Et celebrauit domnus rex natalem Domini ibi, similiter pascha celebratum est [5 1Kb] . Et inmutauit se numerus annorum in



DCCXCIII.

Rex autumnali tempore de Reganesburg [6 1Kb] iter nauigio faciens, usque ad fossatum magnum inter Alcmana [7 1Kb] [d 1Kb] et Radantia [e 1Kb] peruenit, ibique missi apostolici cum magnis muneribus presentati sunt. Ibi missus nuntiauit [8 1Kb] , Saxones iterum fidem suam fefellisse. Inde per Radantia in Mohin [9 1Kb] nauale [10 1Kb] iter peragens, natalem Domini celebrauit ad sanctum  Chilianum in Wirzinbarg [1 1Kb] . Et inmutatus est numerus annorum in



DCCXCIu.


Pascha celebratum est in Franconofurt [2 1Kb] , ibique congregata est [3 1Kb] sinodus magna episcoporum Galliarum, Germanorum, Italorum [4 1Kb] , in presentia iamfati principis et missorum domni apostolici Adriani, quorum nomina hec sunt, Theofilactus et Stephanus [5 1Kb] episcopi. Ibi tertio condemnata [6 1Kb] est heresis [7 1Kb] Feliciana, quam damnationem [8 1Kb] per auctoritatem sanctorum patrum in libro conscripserunt, quem librum omnes sacerdotes manibus propriis subscripserunt [9 1Kb] . Ibi obiit Fastrada [10 1Kb] regina, et in sancto Albano honorifice sepulta est [a 1Kb] . Pseudosinodus [11 1Kb] Grecorum, quam falso septimam uocabant, et pro [12 1Kb] adorandis imaginibus fecerunt, reiecta est a pontificibus. Inde motus est exercitus partibus Saxonie  per duas turmas; in una [13 1Kb] fuit [14 1Kb] domnus Carolus gloriosissimus rex: in aliam [15 1Kb] misit domnum  Carolum nobilissimum filium suum per Coloniam. Saxones autem congregantes se in campo, qui dicitur Sinitfelt [1 1Kb] , preparantes se quasi ad pugnam, cum uero audissent se ex duabus partibus esse circumdatos, dissipauit Deus consilia eorum, et, quamuis fraudulenter, et christianos [2 1Kb] se et fideles [3 1Kb] domno regi [4 1Kb] fore promiserunt. Rex ad palatium quod Aquis [5 1Kb] uocatur rediit [6 1Kb] , ibique [7 1Kb] natalem Domini celebrauit et pascha. Et inmutauit se numerus annorum in



DCCXCu.

In quo rex etiam uenit ad locum qui dicitur Cuffinstang [8 1Kb] et in [9 1Kb] suburbium [10 1Kb] Maganciacensis [11 1Kb] urbis, et tenuit ibi placitum suum. Audiens uero,  quod Saxones more solito promissionem suam, quam de habenda [12 1Kb] christianitate et fide regis [13 1Kb] tenenda fecerant [14 1Kb] , irritam fecissent, cum exercitu in Saxoniam ingressus est, et usque ad fluuium Albim peruenit, ad locum qui dicitur Hliuni [15 1Kb] [d 1Kb] , in quo tunc Witzin [16 1Kb] Abodritorum [17 1Kb] rex a Saxonibus occisus est: ibi etiam uenerunt missi Tudun, qui in gente et regno Auarorum magnam potestatem habebat [18 1Kb] , qui dixerunt, quod idem [19 1Kb] Tudun [e 1Kb] cum terra et populo suo se regi [20 1Kb] dedere uellet, et eius ordinatione [21 1Kb] christianam fidem suscipere [22 1Kb] uellet. Rex uero, afflictis magna ex parte Saxonibus, eorumque [23 1Kb] terra uastata, acceptisque eorum obsidibus, in Gallias rediit, et in palatio quod uocatur [24 1Kb] Aquis [25 1Kb] natalem  Domini celebrauit, et pascha similiter. Et inmutauit se numerus annorum in



DCCXCuI.

Adrianus [1 1Kb] papa obiit, et Leo, mox ut in locum [2 1Kb] eius successit, misit legatos cum muneribus ad regem,  claues etiam confessionis [3 1Kb] sancti Petri et uexillum Romane [4 1Kb] urbis eidem direxit. Sed et [5 1Kb] Heirichus [6 1Kb] dux Foroiulensis [7 1Kb] , missis hominibus suis [8 1Kb] cum Wonomyro [9 1Kb] Sclauo in Pannonias [10 1Kb] , hringum [11 1Kb] gentis Auarorum longis retro temporibus quietum, ciuili bello fatigatis inter se principibus, spoliauit---Chagan [12 1Kb] seu [13 1Kb] Iugurro [14 1Kb] intestina clade addictis [15 1Kb] et a suis occisis---, thesaurum priscorum regum multa seculorum prolixitate collectum [16 1Kb] domno Carolo regi [17 1Kb] ad Aquis palacium misit. Quo accepto, peracta [18 1Kb] Deo largitori omnium bonorum gratiarum actione [19 1Kb] , idem uir prudentissimus adque [20 1Kb] largissimus et Dei dispensator magnam inde partem Romam ad limina apostolorum misit per Angilbertum [21 1Kb] dilectum abbatem suum; porro reliquam partem obtimatibus, clericis siue laicis, ceterisque  fidelibus suis largitus est. In eodem anno Tudun [22 1Kb] secundum pollicitationem suam cum magna parte Auarorum [23 1Kb] ad regem uenit, se cum populo suo et patria regi dedit; ipse [24 1Kb] et populus baptizatus est, et honorifice muneribus donati redierunt. Rex, collectis exercitibus suis, Saxoniam ingressus est, filium suum Pippinum regem Italie in Pannonias cum exercitu suo [25 1Kb] misso. [26 1Kb] Cuius legationes ad eum in eadem Saxonia uenerunt, una que dixit, occurrisse [27 1Kb] ei Kagan cum ceteris obtimatibus, quem sibi Auares post interfectionem priorum constituerunt: altera que dixit, Pippino [28 1Kb] cum exercitu suo in hringo [29 1Kb] sedere. Et domnus rex, peragrata Saxonia, cum integro exercitu in Gallias se  recepit [30 1Kb] et in [31 1Kb] Aquis palatio filium suum Pippinum  e Pannonia redeuntem, et partem thesauri que remanserat [1 1Kb] adducentem, letus aspexit, adque ibi [2 1Kb] natalem Domini ac pascha celebrauit. Et inmutauit se numerus annorum in



DCCXCuII.

Barcinona [3 1Kb] ciuitas Hispanie, que iampridem a nobis desciuerat, per Zatum prefectum [4 1Kb] ipsius nobis est reddita. Nam ipse ad palacium ueniens, domno regi [5 1Kb] semetipsum cum ciuitate commendauit. [6 1Kb] Expeditio [7 1Kb] facta in Saxoniam, et usque ad oceanum trans omnes paludes [8 1Kb] et inuia loca transitum  est, et rex de Haduloha [9 1Kb] regressus [10 1Kb] ---hoc enim loco nomen, ubi oceanus Saxoniam alluit. [11 1Kb] ---tota Saxonum gente in dedicionem per obsides accepta, trans Renum in Gallias reuersus est, et in Aquis palacio Abdellam Sarracenum filium IbinMauge [12 1Kb] regis, qui a fratre regno pulsus [13 1Kb] in Mauritania exulabat, ipso [14 1Kb] semetipsum commendante [15 1Kb] , suscepit. Illuc et legatus Nicete qui tunc Siciliam regebat, nomine Theoctistus [16 1Kb] , uenit imperatoris epistolam portans, quem magnifice suscipiens, post paucos dies absoluit. Et Nouembrio mense mediante ad hibernandum cum exercitu Saxoniam intrauit, positisque castris apud Wisoram [17 1Kb] fluuium, locum castrorum Heristelli [c 1Kb] uocari iussit. Illuc legati gentis Auarum [18 1Kb] cum muneribus magnis  uenerunt, inde Abdellam Sarracenum cum filio suo Illudowico [19 1Kb] in Hispanias reuerti fecit, et filium suum Pippinum in Italiam [20 1Kb] misit; ipse ad disponendam Saxoniam totum hiemis tempus impendens, ibi natalem Domini, ibi pascha celebrauit [21 1Kb] . Et inmutauit se numerus annorum in



DCCXCuIII.

uenit etiam et legatus Hadefonsi regis Gallecie et Asturie [1 1Kb] , nomine Frola [2 1Kb] , papilionem mire pulchritudinis presentans. Sed [3 1Kb] in ipso [4 1Kb] pasche tempore Nordliudi [5 1Kb] trans Albim sedentes, seditione commota, legatos regios qui tunc ad iustitias faciendas apud eos [6 1Kb] conuersabantur, conprehendunt, quosdam [7 1Kb] ex eis statim trucidantes, ceteros [8 1Kb] ad redimendum reseruant; ex quibus aliqui effugerunt,  ceteri redemti sunt. Rex [9 1Kb] collecto exercitu de Haristallio [10 1Kb] ad locum [11 1Kb] qui Minda [12 1Kb] [a 1Kb] dicitur perrexit: et facto consilio, in [13 1Kb] desertores arma corripuit, et totam inter Albim et Wisoram [14 1Kb] Saxoniam populando [15 1Kb] peragrauit. Nordliudi [16 1Kb] contra Thrasuconem [17 1Kb] , ducem Abodritorum, et Eburisum [18 1Kb] [b 1Kb] legatum nostrum conmisso prelio, acie uicti sunt. Cesa sunt ex eis in loco prelii quattuor milia, ceteri qui fugerunt et euaserunt, quanquam multi et ex illis cecidissent, de pacis [19 1Kb] condicione tractauerunt. Et rex acceptis obsidibus, etiam et his, quos perfidissimos primores Saxonum consignabant, in Franciam reuersus est, et Aquasgrani [20 1Kb] palatium pergens, legationem Grecorum a Constantinopoli missam suscepit. Erant enim legati Michahel, patricius  quondam Frigie [21 1Kb] , et Theophilus presbyter, epistolam Herene [22 1Kb] imperatricis ferentes; nam filius eius Constantinus imperator anno superiore [23 1Kb] a suis conprehensus et excecatus est. Hec tamen legatio tantum de pace fuit. Quos cum absoluisset, absoluit etiam cum eis et Sisinnium [24 1Kb] , fratrem [25 1Kb] Tarasii [26 1Kb] Constantinopolitani episcopi, iamdudum in Italia prelio captum. Hoc anno [27 1Kb] sidus [28 1Kb] , quod dicitur Martis, a superioris anni Iulio usque ad huius  anni Iulium nusquam in toto celo uideri potuit. Insule Baleares a Mauris et Sarracenis depredate sunt. Hadefonsus rex Gallecie [1 1Kb] et Asturie [2 1Kb] , predata Olisipona [3 1Kb] ultima Hispanie ciuitate, insignia uictorie sue loricas, mulos [4 1Kb] captiuosque Mauros, domno regi [5 1Kb] Per legatos suos Froiam et Basiliscum [6 1Kb] hiemis tempore misit. Sicque in hoc palatio et natale [7 1Kb] Domini et pascha [8 1Kb] a domno rege celebrata sunt. Et inmutauit se numerus annorum in



DCCXCIX

Romani Leonem papam letania maiore captum excecauerunt ac lingua detruncauerunt [9 1Kb] . Qui in custodia [10 1Kb] missus, nocte [11 1Kb] per murum euasit, et ad legatos domni regis qui tunc apud basilicam sancti Petri erant, Wirundum scilicet abbatem [d 1Kb] et Winigisum Spolitinum [12 1Kb] ducem ueniens, Spoletium [13 1Kb] est  deductus. Domnus rex ad Saxoniam profectus, Rhenum [14 1Kb] ad Lippeam [15 1Kb] transiuit, et in loco, qui uoca tur Padrabrunno [16 1Kb] , positis castris consedit, et inde, diuiso exercitu. Carlum filium suum cum medietate ad conloquium Sclauorum, adque recipiendos [17 1Kb] qui de Nordliudis [18 1Kb] uenerunt Saxones in Bardengauwi [19 1Kb] direxit; ipse, altera medietate secum retenta, eodem in loco Leonem pontificem summo cum honore suscepit. Ibique reditum Carli filii sui expectans [20 1Kb] , Leonem pontificem simili quo susceptus est honore dimisit, qui statim Romam profectus est, et rex Aquasgrani palacium suum reuersus est. In eadem expeditione legatus Michahelis Sicilie prefecti, nomine Danihel [21 1Kb] , ad domnum regem uenit, adque [22 1Kb]  inde iterum cum magno honore dimissus est. Eodem anno gens Auarum [1 1Kb] a fide quam promiserat defecit, et Ericus [2 1Kb] dux Foroiulensis [3 1Kb] post tot prospere gestas res iuxta Tarsaticam [a 1Kb] Liburnie ciuitatem insidiis oppidanorum oppressus est, et Geroldus [4 1Kb] comes [5 1Kb] , Baioarie prefectus, commisso contra Auares prelio, cecidit [6 1Kb] [* 1Kb] . At enim insule Baleares, que a Mauris et Sarracenis anno priori depredate sunt, postulato adque accepto a nostris auxilio, nobis se dediderunt, et cum Dei auxilio a nostris a predonum incursione defense sunt. Signa quoque Maurorum in pugna sublata, et domno regi [7 1Kb] presentata sunt. Wido comes [8 1Kb] qui in marca Brittanie [9 1Kb] presidebat [10 1Kb] , una cum sociis comitibus Brittaniam  ingressus totamque perlustrans, in dedicionem accepit: et regi [11 1Kb] de Saxonia reuerso arma ducum, qui se dediderant, inscriptis singulorum nominibus, presentauit. Nam his se et terram et populum unusquisque [12 1Kb] illorum tradidit, et tota Brittaniorum prouincia, quod nunquam antea, a Francis [13 1Kb] subiugata est. Eodem anno monachus quidam de Hierosolimis [14 1Kb] ueniens, benedictionem et reliquias de sepulchro Domini, quas patriarcha Herusolimitanus [15 1Kb] domno regi [16 1Kb] miserat, detulit. Azan prefectus ciuitatis, que [17 1Kb] dicitur Osca, claues urbis per legatum suum cum muneribus transmisit. [18 1Kb] Et celebratus est [19 1Kb] dies [20 1Kb] natale Domini in eodem palatio. Et inmutauit se numerus annorum in



DCCC.

Rex absolutum Hierusolimitanum [1 1Kb] monachum reuerti fecit, mittens cum eo Zacariam [2 1Kb] presbiterum de palatio suo, qui donaria eius per illa sancta loca deferret. Ipse medio mense Martio Aquisgrani palatio digrediens, litus oceani Gallici perlustrauit, in ipso mari, quod tunc pyratis infestum  erat, classem instituit, presidia disposuit, pascha in Centulo apud sanctum Ricarium celebrauit. Indeque iterum per litus oceani Ratumagum [3 1Kb] ciuitatem profectus est, ibique Sequana amne transmisso, Turonis ad sanctum Martinum orationis causa peruenit [* 1Kb] , moratus ibi dies aliquot propter aduersam domne [4 1Kb] Liutgarde coniugis ualitudinem, que ibidem et defuncta et humata est. Obiit autem die 2. Non. Iun. Inde per Aurelianos ac Parisios [5 1Kb] regressus Aquasgrani reuersus est. Et pridie Non. Iul. insolito more aspera pruina erat, et 7. Id. Iul. similiter, que tamen nichil incommoditatis fructibus adtulit. Et mense Augusto inchoante Mogontiacum [6 1Kb] ueniens, iter in Italiam condixit [7 1Kb] , adque inde profectus, cum exercitu Rauennam uenit. Ibi [8 1Kb] ordinata  in Beneuentanos expeditione, post septem dierum inducias Romam iter conuertit, et exercitum cum Pippino filio suo in [9 1Kb] Beneuentanorum terras predatum ire iussit. Romam uero cum uenisset, occurrit ei pridie Leo papa et Romani cum eo apud Nomentum, duodecimo ab urbe lapide, et summa eum humilitate summoque honore suscepit, prandensque [10 1Kb] cum eo in loco predicto, statim eum ad urbem precessit. Et in crastinum in gradibus basilice [11 1Kb] beati Petri apostoli stans, missis obuiam Romane urbis uexillis, ordinatis etiam atque dispositis per congrua loca tam peregrinorum quam ciuium turmis qui uenienti laudes dicerent, ipse cum clero et episcopis equo descendentem gradusque ascendentem suscepit, dataque [12 1Kb] oratione, in  basilicam beati Petri apostoli psallentibus cunctis  introduxit. Facta sunt hec [1 1Kb] sub die 8. Kal. Decembris. Post septem uero dies rex, contione uocata, cur [2 1Kb] Romam uenisset omnibus patefecit, et exinde cotidie in [3 1Kb] ea que uenerat [4 1Kb] facienda operam dedit. Inter que uel maximum, uel difficillimum [5 1Kb] erat quod primum inchoatum est, de discutiendis [6 1Kb] que pontifici obiecta sunt criminibus. Qui tamen, postquam nullus probator criminum esse uoluit, coram omni populo in basilica beati Petri apostoli ewangelium portans ambonem conscendit [7 1Kb] ; inuocatoque sancte Trinitatis nomine, iureiurando ab obiectis se criminibus purgauit. Eadem die Zacarias [8 1Kb] cum duobus monachis, uno de monte Oliueti, altero de sancto [9 1Kb] Saba [a 1Kb] , de Oriente reuersus Romam uenit,  quos patriarcha Hierosolimitanus cum Zacaria ad regem misit, qui benedictionis causa claues sepulchri dominici [10 1Kb] ac loci caluarie, claues etiam ciuitatis et montis cum uexillo detulerunt: quos rex benigne suscipiens [11 1Kb] , aliquot dies secum detenuit [12 1Kb] , et Aprili mense remuneratos absoluit; et celebrauit natalem Domini Rome. Et inmutauit se [13 1Kb] numerus annorum in



DCCCI.

Ipsa die [14 1Kb] sacratissima Natalis Domini, cum rex ad missam ante confessionem beati Petri apostoli ab oratione surgeret [15 1Kb] , Leo papa coronam [16 1Kb] capiti eius [17 1Kb] imposuit, et a cuncto Romanorum populo adclamatum est: Carolo Augusto, a Deo coronato magno et pacifico imperatori Romanorum, uita et uictoria!  Et post laudes ab apostolico more antiquorum principum adoratus est, adque ablato [18 1Kb] Patricii nomine, Imperator et Augustus est appellatus. Post paucos autem dies iussit eos, qui pontificem anno superiore [19 1Kb] deposuerunt, exhiberi: et habita de eis questione, secundum legem Romanam [20 1Kb] , ut [21 1Kb] maiestatis [22 1Kb] rei, capitis [23 1Kb] damnati sunt.





ANNALES EGINHARDI.



DCCXLI.

Hoc anno Karlus [1 1Kb] maior domus diem obiit, tres filios heredes relinquens, Karlomannum [2 1Kb] scilicet et [3 1Kb] Pippinum, [4 1Kb] atque Grifonem [5 1Kb] , quorum Grifo, qui ceteris minor natu erat, matrem habuit nomine Swanahilde [6 1Kb] , neptem [7 1Kb] Odilonis [8 1Kb] ducis Baioariorum [9 1Kb] . Hec illum maligno consilio [10 1Kb] ad spem totius regni concitauit, in tantum, ut sine dilatione Laudunum [a 1Kb] ciuitatem occuparet, ac bellum fratribus indiceret. Qui celeriter exercitu collecto Laudunum obsidentes, fratrem in deditionem accipiunt, atque [11 1Kb] inde ad regnum ordinandum ac prouin cias, que post mortem patris a Francorum societate desciuerant, rec iperandas [12 1Kb] animos intendunt.  Et ut in externa [13 1Kb] profecti [14 1Kb] domi omnia tuta dimitterent,  Karlomannus Grifonem sumens, in Nouo-castello [a 1Kb] , quod iuxta Arduennam situm est, custodiri fecit, in qua custodia usque ad tempus quo idem Karlomannus Roman [1 1Kb] profectus est, dicitur permansisse [b 1Kb] .



DCCXLII.
[2 1Kb]

Karlomannus et Pippinus Francorum regno [3 1Kb] potiti, primo Aquitaniam recipere uolentes, contra Hunoldum [4 1Kb] , illius [5 1Kb] prouincie ducem, cum exercitu eandem Aquitaniam ingrediuntur, et capto quodam castello quod Luccas [c 1Kb] uocatur [6 1Kb] , priusquam ex ea [7 1Kb] prouincia secederent, regnum quod communiter habuerunt [8 1Kb] , diuiserunt inter se in loco qui uocatur uetus Pictauis [9 1Kb] [d 1Kb] : eodemque anno  postquam domum [10 1Kb] regressi sunt, Karlomannus Alamanniam [11 1Kb] que et [12 1Kb] ipsa a Francorum societate defecerat, cum exercitu ingressus, ferro et igni [13 1Kb] uastauit.



DCCXLIII.

Karlomannus et Pippinus iunctis copiis contra Odilonem ducem Baioariorum profecti sunt, prelioque commisso exercitum eius fuderunt; et postquam inde [14 1Kb] reuersi sunt, Karlomannus solus in Saxoniam profectus est, et castrum quod dicitur Hohseoburg [15 1Kb] [e 1Kb] et in eo Theodericum [16 1Kb] Saxonem, illius loci primarium, in deditionem accepit.



DCCXLIu.

Item [17 1Kb] idem fratres Karlomannus et Pippinus  iuncta manu Saxoniam ingressi sunt, predictumque Theodericum [18 1Kb] iterum [19 1Kb] in deditionem acceperunt.



DCCXLu.
[f 1Kb]

Hoc anno Karlomannus, quod diu ante [20 1Kb] premeditatus est, patefecit fratri suo Pippino, secularem conuersationem se uelle dimittere et habitu monachico Deo seruire. Propter hoc dimissa expeditione [21 1Kb] anni presentis, ad uota Karlomanni  perficienda et iter illius disponendum---nam Romam proficisci statuerat---et Pippinus uacabat, dans operam, ut frater [1 1Kb] honorifice ac decenter illo, quo desiderabat, perueniret.



DCCXLuI.

Karlomannus Romam profectus, dimissa seculari gloria habitum mutauit, et in monte Soracti [2 1Kb] [a 1Kb] monasterium in honorem sancti Siluestri edificauit, ubi quondam tempore persecutionis, que sub Constantino imperatore [3 1Kb] facta est, sanctus Siluester latuisse fertur. Ibique aliquandiu commoratus, meliori consilio hoc loco dimisso, ad monasterium sancti Benedicti in Samnio prouincia iuxta Casinum [4 1Kb] [b 1Kb] castrum [5 1Kb] constitutum Deo seruiturus uenit,  ibique monachicum habitum suscepit.



DCCXLuII.

Frater Karlomanni et Pippini, nomine Gripho [6 1Kb] , Pippino fratri suo subiectus esse nolens, quamquam sub illo honorifice uiueret, collecta manu in Saxoniam profugit, collectoque Saxonum exercitu super fluuium Ouacra [7 1Kb] in loco qui dicitur Orheim [8 1Kb] [c 1Kb] consedit: et Pippinus [9 1Kb] cum exercitu Francorum per Thuringiam [10 1Kb] profectus, contra fratris dolos Saxoniam ingressus est, conseditque super fluuium Missaha [11 1Kb] in loco qui uocatur Skahningi [12 1Kb] [d 1Kb] . Prelium tamen non est inter eos [13 1Kb] commissum, sed ex placito discesserunt



DCCXLuIII.

Gripho Saxonum fidei diffidens, Baioariam petiit,  et copiis, que de Francia ad eum [14 1Kb] confluebant, ipsum ducatum in suam redegit potestatem, Tassilonem [15 1Kb] et Hiltrudem [16 1Kb] in deditionem accepit, Swithgerum [17 1Kb] ad auxilium sibi [18 1Kb] uenientem suscepit. Hec cum ad Pippinum perlata fuissent, cum maximo [19 1Kb] exercitu Baioariam [20 1Kb] profectus est, fratremque suum Griphonem cum omnibus qui cum ipso [21 1Kb] uel ad ipsum [22 1Kb] uenerant cepit, Tassilonem in ducatum restituit, domumque reuersus, Griphonem more ducum [23 1Kb] duodecim comitatibus [24 1Kb] donauit. Sed ille tali beneficio contentus non erat, nam  eodem anno ad Waifarium [1 1Kb] ducem Aquitanie, profugit



DCCXLIX.

Burchardus [2 1Kb] Wirziburegensis [3 1Kb] episcopus, et Folradus presbiter [4 1Kb] capellanus [5 1Kb] missi sunt Romam ad Zacariam papam, ut consulerent pontificem de causa regum, qui illo tempore fuerunt in Francia, qui nomen tantum regis, sed nullam potestatem regiam [6 1Kb] habuerunt; per quos predictus pontifex mandauit, melius esse illum uocari [7 1Kb] regem,  apud quem summa potestatis consisteret; dataque auctoritate sua, iussit Pippinum regem constitui.



DCCL.

Hoc anno secundum Romani pontificis sanctionem Pippinus rex Francorum appellatus est, et ad huius dignitatem honoris unctus [8 1Kb] sacra unctione manu sancte memorie Bonifatii [9 1Kb] archiepiscopi et martiris [10 1Kb] , et more Francorum eleuatus in solium regni, in ciuitate Suessona. [11 1Kb] Hildericus [12 1Kb] uero, qui falso regis nomine fungebatur, tonso capite in monasterium missus est.



DCCLI.DCCLII. DCCLIII.
[13 1Kb]

Hoc anno Pippinus rex cum [14 1Kb] exercitu magno Saxoniam ingressus est, et quamuis Saxones ei obstinatissime resisterent, pulsi tamen cesserunt, et ipse usque ad locum qui dicitur Rimi [b 1Kb] , qui est super fluuium Wisuram [15 1Kb] , accessit. In qua expeditione Hildigarius archiepiscopus [c 1Kb] interfectus est, in monte qui dicitur Iuburg [16 1Kb] . Reuertendi uero regi [17 1Kb] de  Saxonia nuntius uenit [1 1Kb] de morte fratris sui Griphonis, et a quo uel qualiter fuisset interfectus [2 1Kb] . Eodem anno Stephanus papa uenit ad Pippinum regem in uilla que uocatur Carisiacus [b 1Kb] suggerens ei, ut se et Romanam ecclesiam ab infestatione [3 1Kb] Langobardorum [4 1Kb] defenderet. uenit et Karlomannus frater regis, iam monachus factus, iussu abbatis sui, ut apud fratrem suum [5 1Kb] precibus Romani pontificis obsisteret; inuitus tamen hoc fecisse putatur, quia nec ille abbatis sui iussa contempnere, nec abbas ille [6 1Kb] preceptis regis Langobardorum, qui ei hoc imperauit [7 1Kb] , audebat resistere.



DCCLIu.


Stephanus papa postquam a rege Pippino ecclesie [8 1Kb] Romane defensionis [9 1Kb] firmitatem accepit, ipsum sacra unctione ad regie dignitatis honorem consecrauit, et cum eo duos filios eius, Karlum et Karlomannum; mansitque [10 1Kb] hiberno tempore in Francia. Eodem anno [c 1Kb] Bonifatius, archiepiscopus Magontiacensis [11 1Kb] , in Frisia uerbum Dei predicans a paganis interfectus, martirio coronatus est.



DCCLu.

Pippinus rex, inuitante atque suggerente predicto Romano pontifice, propter iustitiam beati Petri apostoli a rege Langobardorum exigendam [12 1Kb] Italiam cum ualida manu [13 1Kb] ingreditur. Resistentibus Langobardis et claustra Italie tuentibus, ad ipsas montium clusas [14 1Kb] acerrime pugnatum est; cedentibusque  Langobardis, omnes copie Francorum quamuis difficilem uiam [15 1Kb] non magno labore superarunt. Heistulfus [16 1Kb] uero, rex Langobardorum, manum conserere non ausus, in ciuitate Papia a rege Pippino obsessus est; qui ante obsidionem non soluit, quam firmitatis causa pro reddenda sancte Romane ecclesie iustitia [17 1Kb] obsides 40 recepisset. Datis uero 40 obsidibus promissisque iureiurando firmatis, ipse quidem in regnum suum regressus [18 1Kb] est, et Stephanum papam cum Folrado [19 1Kb] presbytero capellano et non minima Francorum manu Romam remisit. Karlomannus autem [20 1Kb] monachus, frater regis, qui cum  Berthrada [1 1Kb] regina in uienna ciuitate remansit, priusquam rex de Italia reuerteretur febre correptus, diem obiit; cuius corpus iussu regis ad monasterium sancti Benedicti, in quo monachicum habitum susceperat, relatum est.



DCCLuI.

Heistulfus rex Langobardorum, quamquam anno superiore [2 1Kb] obsides dedisset, et de reddenda sancte Romane ecclesie iustitia [3 1Kb] tam se quam optimates suos iureiurando obstrinxisset, nichil de promissis [4 1Kb] opere compleuit. Propter hoc Pippinus rex iterum cum exercitu Italiam intrauit, et Heistulfum in Papia ciuitate se includentem obsedit, et obsidione ad impletionem promissorum suorum conpulit. Redditamque sibi Rauennam et Pentapolim et omnem  Exarchatum ad Rauennam pertinentem ad sanctum Petrum tradidit; atque his [5 1Kb] peractis, in Galliam reuersus est [6 1Kb] . Heistulfus autem post abscessum [7 1Kb] eius, cum meditaretur, quomodo sua promissa non tam impleret, quam dolose ea que impleta fuerant conmutaret, in uenatione de equo suo casu [8 1Kb] prolapsus est; atque ex hoc egritudine contracta, intra paucos dies uiuendi terminum [9 1Kb] fecit. Cui Desiderius, qui comes stabuli eius erat, successit in regnum.



DCCLuII.

Constantinus imperator misit Pippino regi multa [10 1Kb] munera, inter que et organum [11 1Kb] ; que ad eum in Conpendio uilla peruenerunt, ubi tunc populi sui generalem conuentum habuit. Illuc et Tassilo [12 1Kb] dux Baioariorum cum primoribus gentis sue uenit, et  more Francico [13 1Kb] in manus regis in uassaticum manibus suis [14 1Kb] semetipsum commendauit, fidelitatemque tam ipso regi Pippino quam filiis eius Karlo et Karlomanno iureiurando supra [15 1Kb] corpus sancti Dionisii promisit; et [16 1Kb] non solum ibi, sed [17 1Kb] etiam super corpus sancti Martini et sancti Germani simili sacramento, fidem se predictis dominis suis [18 1Kb] diebus uite sue seruaturum, est pollicitus. Similiter et [19 1Kb] omnes primores ac maiores natu Baioarii, qui cum eo in presentiam regis peruenerant [20 1Kb] , fidem se regi et filiis [21 1Kb] eius seruaturos, in predictis uenerabilibus locis promiserunt.



DCCLuIII.

Pippinus rex cum exercitu Saxoniam adgressus [1 1Kb] est; et quamuis Saxonibus ualidissime resistentibus et munitiones suas tuentibus, pulsis prelio propugnatoribus, per ipsum, quo patriam defendere conabantur, uallum intrauit. Commissisque passim procliis, plurimam ex ipsis multitudinem occidit [2 1Kb] , coëgitque  ut promitterent, se omnem uoluntatem illius esse facturos [3 1Kb] , et annis singulis [4 1Kb] honoris causa ad generalem conuentum equos 300 pro munere daturos. His ita compositis, et more Saxonico, ut rata esse deberent, confirmatis, in Galliam sese cum exercitu suo [5 1Kb] recepit.



DCCLIX.

Natus est Pippino regi filius, quem suo nomine Pippinum uocari uoluit. Sed puer inmatura morte preuentus, tertio post natiuitatem suam anno decessit. Hoc anno celebrauit rex natalem Domini in Lonclare [6 1Kb] , et pascha in Iopila; neque extra regni sui terminos aliquod iter fecit.



DCCLX.

Waifarius dux Aquitanie, cum res, que in sua  potestate erant, et ad ecclesias sub manu Pippini regis constitutas pertinebant, rectoribus ipsorum uenerabilium locorum reddere noluisset, ipsumque regem pro his se [7 1Kb] per legatos suos commonentem audire contemneret, contumacia sua ad suscipiendum contra se bellum concitauit. Nam rex contractis undique copiis Aquitaniam ingressus, bello se res et iustitias ecclesiarum exacturum [8 1Kb] pronuntiauit. Cumque in loco, qui Tedoad [9 1Kb] uocatur, positis castris consedisset, Waifarius bello certare non ausus, missa [10 1Kb] ad regem legatione, spondet se imperata facturum, ecclesiarum iustitias [11 1Kb] redditurum, obsides qui imperarentur daturum: dedit etiam duos de primoribus gentis, Adalgarium et Itherium. [12 1Kb] Et hoc  facto, commotum contra se [13 1Kb] regis animum adeo [14 1Kb] mitigauit, ut statim bello desisteret. Nam acceptis obsidibus, qui ad fidem promissionibus faciendam dati sunt, rex bello abstinuit, domumque reuersus,  dimisso exercitu, in uilla Carisiaco [1 1Kb] hiemauit, in qua et natalem Domini et pascha celebrauit.



DCCLXI.

Waifarius dux, quamquam obsides dedisset, sacramenta [2 1Kb] iurasset, satius tamen ratus, si [3 1Kb] de inlato sibi anno superiore bello ultionem exigeret [4 1Kb] , exercitum suum, qui Francorum possessiones popularetur, usque ad Cabillonem ciuitatem fecit accedere. Quod cum [5 1Kb] Pippino regi generalem conuentum agenti in uilla Duria [a 1Kb] fuisset nunciatum, coactis undique auxiliis [6 1Kb] , cum magno belli apparatu Aquitaniam ingressus, quedam opida [7 1Kb] atque castella  manu cepit: in quibus precipua fuere Burbonis, Cantilla, Clarmontis [b 1Kb] . Quedam [8 1Kb] se uictori ultro dediderunt [9 1Kb] , maximeque Aruernorum [10 1Kb] castella, que tunc bello premebantur. Rex tamen cuncta que extra munitiones inuenit, ferro et igni [11 1Kb] deuastans, postquam ad Limouicas [12 1Kb] [c 1Kb] oppidum uenit, reuersus est, et in uilla Carisiaco hibernis habitis, natalem Domini ac pascha celebrauit. In hac expeditione fuit cum rege filius eius [13 1Kb] primogenitus Karlus, ad quem post patris obitum totius imperii summa conuersa est [14 1Kb] .



DCCLXII.

Pippinus rex suscepto a se bello finem inponere cupiens, iterum Aquitanicam prouinciam cum magnis copiis intrat: captisque Biturica [15 1Kb] [d 1Kb] ciuitate  et castello Toarcis [e 1Kb] , reuertitur. Hiemauitque in uilla Gentiliaco [f 1Kb] , atque in ea [16 1Kb] natalem Domini ac paschalis festi sollemnia [17 1Kb] celebrauit.



DCCLXIII.

Redeunte anni congruo tempore, conuentu in Niuernis [18 1Kb] [g 1Kb] habito, et contractis undique copiis, rex Pippinus Aquitaniam repetit, et omnia que extra munitiones erant ferro et igni depopulatus, usque ad Cadurciam [h 1Kb] opidum accessit. [19 1Kb] Inde cum integro exercitu [20 1Kb] in Franciam se recepturus, per Lemouicam [21 1Kb] regreditur. De qua expeditione Tassilo [22 1Kb] Baioarie [23 1Kb] dux, egritudine per dolum simulata, patriam [24 1Kb] reuersus est, firmatoque ad defectionem animo, ad regis conspectum [25 1Kb] ulterius se [26 1Kb] uenturum  abiurauit. Rex, dimisso in hiberna exercitu [1 1Kb] , ad hiemandum [2 1Kb] in uilla Lonclare [3 1Kb] consedit, atque ibi natalem Domini ac pascha celebrauit. Facta est autem eo [4 1Kb] tempore tam ualida atque aspera hiemps, ut inmanitate frigoris nulle [5 1Kb] preteritorum annorum hiemi uideretur posse [6 1Kb] conferri.



DCCLXIu.


Rex Pippinus, distracto [7 1Kb] in diuersa animo propter duo bella, Aquitanicum [8 1Kb] iam olim susceptum, et Baioaricum [9 1Kb] propter Tassilonis ducis defectionem suscipiendum, populi sui generalem conuentum habuit in Wormacia ciuitate. Dilataque in futurum expeditione, illo anno domi se continuit. Hiemauitque in uilla Carisiaco, atque in ea natalem Domini et sanctum paschalis festi sollemne [10 1Kb] celebrauit. Eodem anno [11 1Kb] eclipsis [12 1Kb] solis facta est primo die [13 1Kb] Non. Iun. hora sexta.



DCCLXu.

Hoc anno rex Pippinus domi se continuit, neque propter Aquitanicum bellum, quamuis nondum finitum, regni sui terminos egressus est, sed generalem populi sui conuentum in Attiniaco [14 1Kb] uilla, hiberna [15 1Kb]  Aquisgrani habuit [16 1Kb] , ubi et [17 1Kb] natalem Domini et pascha celebrauit.



DCCLXuI.

Pippinus rex propter conficiendum Aquitanicum bellum conuentu [18 1Kb] Aurelianis habito, in Aquitaniam profectus, distructum [19 1Kb] a Waifario Argentomagum [20 1Kb] castrum reedificat [21 1Kb] , depositoque [22 1Kb] ibi necnon et in [23 1Kb] Biturica ciuitate Francorum presidio, regreditur, natalemque [24 1Kb] Domini Salmonciaci [25 1Kb] , pascha uero Gentiliaci [26 1Kb] celebrauit.



DCCLXuII.

Orta questione [1 1Kb] de sancta Trinitate et de sanctorum imaginibus inter orientalem et occidentalem ecclesiam, id est Romanos et Grecos, rex Pippinus, conuentu in [2 1Kb] Gentiliaco uilla congregato [3 1Kb] , synodum de ipsa questione habuit; eoque peracto [4 1Kb] , ad bellum predictum conficiendum post natalem Domini in Aquitaniam proficiscitur. Et per Narbonam iter agens, Tolosam [5 1Kb] adgressus cepit [6 1Kb] , Albiensem et Gauuldanum [7 1Kb] . [a 1Kb] pagos in deditionem accepit. Et uiennam reuersus, postquam ibi et paschalis festi sacra peregit, et exercitum a labore  refecit, iam prope estate confecta, mense Augusto ad reliquias belli profectus est; et Bituricam ueniens, conuentum more Francico [8 1Kb] in campo egit [9 1Kb] . Indeque [10 1Kb] ad Garonnam [11 1Kb] fluuium accedens [12 1Kb] , castella multa et petras atque [13 1Kb] speluncas, in quibus se hostium manus plurima defendebat, cepit, inter que precipua fuere Scoralia [14 1Kb] , Torinna [15 1Kb] et [16 1Kb] Petrocia. Reuersusque [17 1Kb] Bituricam, exercitum in hi berna [18 1Kb] dimisit, ipse [19 1Kb] ibi considens [20 1Kb] natalem Domini celebrauit. Eo anno Paulus papa Romanus defunctus est, cuius rei nuntius ibi ad regem peruenit.



DCCLXuIII.

Rex Pippinus cum primum ad bellum gerendum tempus congruum esse uideret, euocato undique  exercitu, ad Santonicam [21 1Kb] ciuitatem contendit. Captoque [22 1Kb] in itinere Rimistaino [23 1Kb] , cum ad urbem predictam uenisset, mater et soror et neptes [24 1Kb] Waifarii ducis [25 1Kb] ad conspectum eius adducte sunt. Quas cum pie susceptas [26 1Kb] seruari iussisset, ad Garonnam fluuium proficiscitur, ubi ei Erowicus [27 1Kb] cum alia predicti ducis sorore occurrit, in loco qui Montes uocatur, seque et illam regi tradidit. Rebus igitur aliquot prospere gestis, rex [28 1Kb] reuertitur, et in castello quod dicitur Sels [29 1Kb] pascha celebrauit.


Adsumptaque secum uxore atque familia sua iterum ad urbem Santonicam [1 1Kb] uenit. Dimissaque ibi uxore et [2 1Kb] familia, cum omnibus copiis ad persequendum Waifarium ducem animum intendit, nec [3 1Kb] prius destitit, quam aut caperet aut interficeret rebellantem. [4 1Kb] Interfecto igitur duce Waifario [5 1Kb] in territorio [6 1Kb] Petragorico [a 1Kb] , confectoque, ut sibi uidebatur, Aquitanico bello, Santonas reuersus est. Cumque ibi aliquantum temporis moraretur, egritudine decubuit. In ipsa [7 1Kb] tamen ualitudine [8 1Kb] Turonos delatus, apud sancti Martini memoriam orauit. Inde cum ad Parisios uenisset [9 1Kb] , 8 Kal. Octob. diem obiit; cuius corpus in basilica beati Dionisii martiris humatum est. Filii uero [10 1Kb] Karlus et Karlomannus  consensu omnium Francorum reges creati, et Karlus in Nouiomo [11 1Kb] [b 1Kb] ciuitate, Karlmannus in Suessona [12 1Kb] insignia regni susceperunt [c 1Kb] . Karlusque, qui maior natu erat, Aquasgrani [13 1Kb] profectus, ibi natalem Domini, et in Ratumago [14 1Kb] ciuitate pascha celebrauit.



DCCLXIX.

Postquam hii duo fratres patri [15 1Kb] succedentes regnum inter se partiti sunt, Aquitania prouincia, que in sortem maioris natu Karli regis cesserat, remanentibus in ea transacti belli reliquiis, conquiescere non potuit [16 1Kb] . Nam Hunoldus [17 1Kb] quidam regnum adfectans, prouincialium animos ad noua molienda concitauit. Contra quem ipse, cui eadem prouincia sorte obuenerat, rex Karlus cum exercitu  profectus est. Sed cum fratris auxilium habere non posset, qui procerum suorum prauo consilio ne id faceret inpediebatur, conloquio tantum cum eo habito in loco qui Duasdiues [d 1Kb] uocatur, fratre in regnum suum remeante, ille Egolisenam [18 1Kb] [e 1Kb] Aquitanie ciuitatem proficiscitur, et inde, contractis undique [19 1Kb] copiis, fugientem Hunoldum persequitur [20 1Kb] , paulumque [21 1Kb] abfuit [22 1Kb] , quin caperet. Sed ille notitia locorum, in quibus regis exercitum latere poterat,  liberatus est, dimissaque Aquitania Wasconiam [1 1Kb] petiit, tutum se ibi fore arbitratus Erat tunc Wasconum dux, Lupus nomine, cuius fidei se Hunoldus committere non dubitauit. Ad quem rex missa [2 1Kb] legatione, iubet sibi perfugam reddi, ea conditione mandata, si dicto audiens sibi non fuisset [3 1Kb] , sciret se bello Wasconiam ingressurum, neque inde prius digressurum, quam illius inobedientie finem inponeret. Lupus minis [4 1Kb] regis perterritus, Hunoldum et uxorem eius sine cunctatione reddidit, se quoque quecumque imperarentur facturum spopondit. At [5 1Kb] rex, donec legati quos miserat reuerterentur, castellum quoddam [6 1Kb] iuxta Dornoniam [7 1Kb] [a 1Kb] fluuium uocabulo [8 1Kb] Fronciacum [9 1Kb] [b 1Kb] edificat. Reuersis igitur  legatis, reducto perfuga, edificato [10 1Kb] castello, in regnum suum regreditur [11 1Kb] ; celebrauitque natalem Domini in uilla Duria, et pascha apud sanctum Lantbertum [12 1Kb] in uico Leodico. [c 1Kb]



DCCLXX.

Domnus [13 1Kb] Karlus rex habuit populi sui conuentum generalem [14 1Kb] in Wormacia [15 1Kb] ciuitate. Berthrada [16 1Kb] uero, mater regum, cum Karlomanno minore filio apud Salusiam [d 1Kb] locuta [17 1Kb] , pacis causa in Italiam proficiscitur, peractoque propter quod illo profecta  est [1 1Kb] negotio, adoratis etiam Rome sanctorum apostolorum liminibus, ad filios in Galliam [2 1Kb] reuertitur. Karlus autem rex natalem Domini Mogontiaci [3 1Kb] sanctumque pascha in uilla Haristallio celebrauit.



DCCLXXI.

Peracto secundum morem generali conuentu super fluuium Scaldiam [4 1Kb] in uilla ualentianas [5 1Kb] , rex Karlus ad hiemandum proficiscitur. Cumque ibi aliquamdiu moraretur, Karlomannus frater a. d. 2 Nonas [6 1Kb] Decembris decessit in uilla Salmontiaco [7 1Kb] . Et rex ad capiendum ex integro regnum animum  intendens, Carbonacum [8 1Kb] uillam uenit [9 1Kb] . Ibi Wilharium episcopum Sedunensem [10 1Kb] et Folradum presbiterum [11 1Kb] et alios plures [12 1Kb] sacerdotes, comites etiam atque primates [13 1Kb] fratris sui, inter quos uel precipui [14 1Kb] fuere Warinus et Adalhardus [15 1Kb] ad se uenientes suscepit. Nam uxor eius et filii cum parte [16 1Kb] optimatum in Italiam [17 1Kb] profecti sunt. Rex autem profectionem eorum in Italiam quasi superuacuam patienter [18 1Kb] tulit. Celebrauitque natalem Domini Attiniaco [19 1Kb] et pascha Haristallio [20 1Kb] .



DCCLXXII.

Rome Stephano papa defuncto, Hadrianus [21 1Kb] in pontificatu [22 1Kb] successit. Rex uero Karlus, congregato  apud Wormaciam [23 1Kb] generali conuentu, Saxoniam bello adgredi statuit, eamque sine mora ingressus, ferro et igni cuncta depopulatus [24 1Kb] , Aeresburgum [25 1Kb] castrum cepit, idolum [26 1Kb] quod Irminsul [27 1Kb] a Saxonibus uocabatur [28 1Kb] euertit. In cuius destructione cum in eodem loco per triduum moraretur, contigit ut, propter continuam celi serenitatem exsiccatis [29 1Kb] omnibus illius loci [30 1Kb] riuis ac fontibus, aqua ad bibendum  inueniri non posset. Sed ne diutius siti confectus laboraret exercitus, diuinitus factum creditur, ut quadam die, cum iuxta morem tempore meridiano cuncti quiescerent, iuxta [1 1Kb] montem qui castris erat contiguus, tanta uis aque [2 1Kb] in concauo [3 1Kb] cuiusdam torrentis [a 1Kb] eruperit, ut cuncto exercitui [4 1Kb] sufficeret. Tum [5 1Kb] rex, idolo destructo, ad Wisuram fluuium accessit, ibique [6 1Kb] a Saxonibus duodecim obsides accepit. Inde in Franciam reuersus, in uilla Heristallio [7 1Kb] et natalem Domini et sanctam paschalis festi solemnitatem [8 1Kb] celebrauit.



DCCLXXIII.

Hadrianus papa cum insolentiam Desiderii regis et Langobardorum [9 1Kb] oppressionem [10 1Kb] ferre [11 1Kb] non posset, decreuit ut [12 1Kb] legationem ad Karlum regem Francorum mitteret [13 1Kb] , eumque sibi [14 1Kb] atque Romanis aduersus Langobardos opem ferre rogaret [15 1Kb] . Et quia id terreno itinere per Italiam fieri non poterat, eum quem miserat legatum, nomine Petrum, Rome nauem [16 1Kb] conscendere et Massiliam usque [17 1Kb] per mare ire, atque inde terreno itinere in Franciam fecit peruenire. Qui cum ad regem in Theodone [18 1Kb] uilla [b 1Kb] , ubi tunc hiemauerat, peruenisset, et ei legationis sue causam aperuisset, eadem, qua uenerat, uia Romam regressus [19 1Kb] est. Rex uero [20 1Kb] rebus, que inter  Romanos ac Langobardos gerebantur, diligenti cura pertractatis, bellum sibi contra Langobardos pro defensione Romanorum suscipiendum ratus, cum toto Francorum exercitu Genuam [21 1Kb] [c 1Kb] , Burgundie ciuitatem iuxta Rhodanum sitam uenit. Ibique de bello suscipiendo deliberans, copias quas secum [22 1Kb] adduxerat [23 1Kb] diuisit, et unam partem cum Bernhardo [24 1Kb] patruo suo per montem Iouis [d 1Kb] ire iussit; alteram ipse ducens [25 1Kb] , per montem Cinisium [26 1Kb] Italiam intrare [27 1Kb] contendit. Superatoque Alpium iugo, Desiderium  regem frustra sibi resistere conantem citra congressionem [1 1Kb] fugauit, Ticenoque [2 1Kb] inclusum obsedit, et in obpugnatione ciuitatis, quia difficilis erat, totum hiberni temporis spacium multa moliendo consumpsit.



DCCLXXIu.

Dum hec in Italia geruntur, Saxones uelut peroportunam [3 1Kb] de absentia regis nancti [4 1Kb] occasionem, contiguos sibi Hassorum [5 1Kb] terminos ferro et igni populantur. Cumque in eo loco qui nunc Frideslar [c 1Kb] ab incolis nominatur, basilicam a beato Bonifatio martire dedicatam incendere molirentur, atque hoc efficere casso labore conarentur, inmisso sibi diuinitus pauore  subitaneo, turpi [6 1Kb] trepidatione confusi, domum fugiendo reuertuntur. At rex, dimisso ad obsidionem atque expugnationem Ticeni [7 1Kb] exercitu, orandi gratia Romam proficiscitur. Et cum, peractis uotis, inde ad exercitum fuisset reuersus [8 1Kb] , fatigatam longa obsidione ciuitatem ad [9 1Kb] deditionem compulit; quam cetere ciuitates secute, omnes se regis ac [10 1Kb] Francorum potestati subdiderunt. Et [11 1Kb] rex, subacta et pro tempore ordinata Italia, in Franciam reuertitur, captiuum ducens Desiderium regem. Nam Adalgis [12 1Kb] filius eius, in quo Langobardi [13 1Kb] multum spei habere uidebantur, dissperatis [14 1Kb] patrie rebus, relicta Italia in Greciam ad Constantinum imperatorem se contulit, ibique in patritiatus [15 1Kb] ordine atque honore consenuit. [16 1Kb] Rex autem domum regressus,  priusquam eum Saxones uenisse [17 1Kb] sentirent, tripertitum [18 1Kb] in eorum regiones misit exercitum,  qui incendiis ac direptionibus cuncta deuastans, compluribus etiam Saxonum, qui resistere conati sunt, interfectis, cum ingenti preda regressus [1 1Kb] est [2 1Kb] .



DCCLXXu.

Cum rex in uilla Carisiaco hiemaret, consilium iniit, ut perfidam ac fedifragam Saxonum gentem bello adgrederetur, et eo usque perseueraret, dum aut uicti christiane religioni subicerentur [1 1Kb] , aut omnino tollerentur. Habitoque apud Duriam uillam generali conuentu, Rheno quoque [2 1Kb] transmisso, cum totis regni uiribus Saxoniam petiit, et primo statim impetu  Sigiburgum [a 1Kb] castrum [3 1Kb] , in quo [4 1Kb] Saxonum presidium erat [5 1Kb] , pugnando cepit. Aeresburgum aliud castrum a Saxonibus destructum muniuit [6 1Kb] , et in eo Francorum presidium posuit. Inde ad Wisuram fluuium ueniens, in eo loco qui Brunesberg [7 1Kb] [b 1Kb] uocatur, congregatam Saxonum multitudinem offendit, que eum transitu [8 1Kb] fluminis arcere conabatur. Sed frustra. Nam in prima congressione pulsi fugatique sunt, et magnus eorum numerus ibidem interfectus est. Et [9 1Kb] rex, amne traiecto, cum parte exercitus ad Ouacrum [10 1Kb] fluuium contendit, ubi ei Hessi [11 1Kb] , unus e [12 1Kb] primoribus Saxonum, cum omnibus Ostfalais [13 1Kb] occurrens, et obsides quos rex imperauerat dedit, et sacramentum fidelitatis iurauit. Inde regresso [14 1Kb] , cum in pagum qui Bucki [15 1Kb] [c 1Kb] uocatur peruenisset,  Angrarii [16 1Kb] cum suis primoribus occurrerunt, et sicut Ostfalai, iuxta quod [17 1Kb] imperauerat, obsides ac sacramenta dederunt [18 1Kb] . Interea pars exercitus quam ad Wisuram dimisit, in eo [19 1Kb] loco qui Hlidbeki [20 1Kb] [d 1Kb] uocatur castris positis, incaute se agendo [21 1Kb] Saxonum fraude circumuenta atque decepta est. Nam cum pabulatores Francorum circa nonam diei horam reuerterentur in castra, Saxones eis, quasi et ipsi eorum socii essent [22 1Kb] , sese miscuerunt, ac sic  Francorum castra ingressi sunt; dormientesque ac semisomnos adorti [1 1Kb] , non modicam incaute multitudinis cedem fecisse dicuntur. Sed uigilantium ac uiriliter resistentium uirtute repulsi [2 1Kb] , castris excesserunt, et ex pacto quod inter eos in [3 1Kb] tali necessitate fieri poterat, discesserunt. Quod cum regi fuisset adlatum, quanta potuit celeritate adcurrens, fugientium terga insequutus [4 1Kb] , magnam ex eis prostrauit multitudinem [5 1Kb] ; et tum demum Westfalaorum [6 1Kb] obsidibus acceptis, ad hiemandum in Francia [7 1Kb] reuertitur.



DCCLXXuI.

Regi domum reuertenti nuntiatur, Hruodgaudum [8 1Kb] Langobardum [9 1Kb] , quem ipse [10 1Kb] Foroiuliensibus [11 1Kb] ducem dederat, in Italia res nouas moliri, et iam conplures [12 1Kb] ad eum ciuitates defecisse. Ad quos motus comprimendos cum sibi festinandum iudicaret, strenuissimum quemque [13 1Kb] suorum secum ducens, raptim Italiam [14 1Kb] proficiscitur, Hruodgaudoque [15 1Kb] qui regnum  adfectabat interfecto, ciuitatibus quoque, que ad eum defecerant, sine dilatione [16 1Kb] receptis, et in eis Francorum comitibus constitutis, eadem qua uenerat uelocitate [17 1Kb] reuersus est. Cui uix Alpes transgresso occurrerunt [18 1Kb] , qui nunciarent, Aeresburgum castrum [19 1Kb] a Saxonibus expugnatum, ac presidium Francorum quod in eo posuerat expulsum; Sigiburgum aliud castellum oppugnatum quidem, sed, non captum, eo quod hii qui in eo causa presidii [20 1Kb] fuerant constituti, facta eruptione incautos atque obpugnationi intentos Saxones a tergo inuaserunt [21 1Kb] , et plurimis interfectis reliquos non solum oppugnationem dimittere, sed etiam fugere compulerunt, palantesque ac dispersos ad Lippiam [22 1Kb] usque fluuium persecuti sunt. Hec cum regi adlata  fuissent [1 1Kb] , conuentu apud Wormaciam habito, Saxoniam sine mora statuit cum exercitu esse petendam, contractisque ingentibus copiis [2 1Kb] , tanta celeritate ad destinatum a se in Saxonia [3 1Kb] locum peruenit, ut omnes hostium conatus, quibus ei resistere parabant [4 1Kb] , illa festinatione preuerteret [5 1Kb] Nam ad fontem Lippie ueniens, inmensam illius perfidi populi multitudinem uelut deuotam ac [6 1Kb] supplicem, et quam erroris sui peniteret [7 1Kb] , ueniam poscentem inuenit. Cui cum et [8 1Kb] misericorditer ignouisset, et eos qui se christianos fieri uelle adfirmabant, baptizari fecisset, datis et acceptis pro fide seruanda fraudulentis eorundem promissionibus, obsidibus quoque quos imperauerat receptis, Aeresburgo castro  quod dirutum erat restaurato, alioque castello [c 1Kb] super Lippiam constructo [9 1Kb] , et in utroque non modico presidio relicto, ipse [10 1Kb] in Calliam reuersus, in uilla Heristallio [11 1Kb] hiemauit.



DCCLXXuII.

Rex prima ueris adspirante temperie Nouiomagum profectus est, et post celebratam ibidem paschalis festi sollemnitatem, propter fraudulentas Saxonum promissiones, quibus fidem habere non poterat, ad locum qui Padrabrun [1 1Kb] uocatur generalem populi sui conuentum in eo habiturus, cum ingenti exercitu in Saxoniam profectus est. Eo cum uenisset, totum perfide gentis senatum ac populum, quem ad se uenire iusserat, morigerum ac fallaciter [2 1Kb] sibi deuotum inuenit. Nam cuncti ad eum uenerunt [3 1Kb] preter Widichindum [4 1Kb] , unum ex [5 1Kb] primoribus  Westfalaorum, qui multorum sibi facinorum conscius, et ob id regem ueritus [6 1Kb] , ad Sigifridum [7 1Kb] Danorum regem profugerat. Ceteri qui uenerant, in tantum [8 1Kb] se regis potestati [9 1Kb] permissere [1 1Kb] ,  ut ea condicione tunc ueniam accipere [2 1Kb] mererentur, si [3 1Kb] ulterius sua statuta uiolarent, et patria et libertate priuarentur [4 1Kb] . Baptizata [5 1Kb] est ex [6 1Kb] eis ibidem maxima multitudo, que se, quamuis falso, christianam fieri uelle promiserat. uenit in eodem loco ac tempore [7 1Kb] ad regis presentiam de Hispania [8 1Kb] Sarracenus [9 1Kb] quidam nomine Ibinalarabi [10 1Kb] cum aliis Sarracenis sociis suis, dedens se ac ciuitates, quibus eum rex Sarracenorum prefecerat. Idcirco rex, peracto memorato conuentu, in Gallia reuersus [11 1Kb] , natalem Domini in Dutciaco [12 1Kb] uilla, pascha uero in Aquitania apud Cassinoillum [13 1Kb] celebrauit [14 1Kb] .



DCCLXXuIII.

Tunc ex [15 1Kb] persuasione predicti Sarraceni spem capiendarum quarundam in Hispania ciuitatum haud frustra concipiens, congregato exercitu, profectus est [16 1Kb] , superatoque in regione Wasconum Pyrinei [17 1Kb] iugo, primo Pompelonem [18 1Kb] Nauarrorum [19 1Kb] oppidum adgressus, in deditionem accepit. Inde Hiberum [20 1Kb] amnem uado traiciens, Cesaraugustam [21 1Kb] precipuam illarum partium ciuitatem accessit, acceptisque quos Ibinalarabi [22 1Kb] et Abuthaur [23 1Kb] , quosque alii quidam Sarraceni obtulerunt [24 1Kb] obsidibus, Pompelonem [18 1Kb] reuertitur. Cuius muros, [25 1Kb] ne rebellare posset, ad solum usque destruxit, ac regredi statuens, Pyrinei saltum ingressus est. In cuius summitate Wascones [26 1Kb]  insidiis conlocatis, extremum agmen adorti, totum exercitum magno tumultu perturbant [27 1Kb] . Et licet Franci Wasconibus tam armis quam animis prestare uiderentur, tamen et iniquitate locorum et genere inparis pugne inferiores effecti sunt. In hoc certamine plerique [28 1Kb] aulicorum, quos rex copiis prefecerat, interfecti sunt, direpta impedimenta, et [29 1Kb] hostis propter notitiam locorum statim [30 1Kb] in diuersa  dilapsus est. Cuius uulneris acceptio [1 1Kb] magnam partem rerum feliciter in Hispania [2 1Kb] gestarum in corde regis obnubilauit. Interea Saxones, uelut occasionem nancti [3 1Kb] , sumtis armis ad Rhenum usque profecti sunt. Sed cum amnem traicere non possent, quicquid a Diutia [4 1Kb] [a 1Kb] ciuitate usque ad fluentem [5 1Kb] Moselle uicorum uillarumque fuit, ferro et igni depopulati sunt. Pari modo sacra profanaque pessumdata. Nullum etatis aut sexus [6 1Kb] discrimen ira hostis fecerat, ut liquido appareret, eos non predandi, sed ultionem [7 1Kb] exercendi gratia Francorum terminos introisse. Cuius rei nuncium cum rex apud Autesiodorum [8 1Kb] ciuitatem accepisset, extemplo [9 1Kb] Francos orientales [10 1Kb] atque Alamannos [11 1Kb] ad propulsandum  hostem festinare iussit. Ipse ceteris copiis dimissis, Heristallium [12 1Kb] uillam, in qua hiemare constituerat [13 1Kb] , uenit. At Franci et [14 1Kb] Alamanni qui contra Saxones missi erant, magnis itineribus ad eos ire contendunt, si forte in finibus suis eos inuenire possent. Sed illi, iam re peracta, reuertebantur ad sua. Quorum uestigia sequuti qui a rege missi fuerunt, in pago Hassiorum super fluuium Adernam iter agentes inuenerunt [15 1Kb] , eosque statim in ipso fluminis uado adorti, tanta strage ceciderunt [16 1Kb] , ut ex ingenti multitudine ipsorum uix pauci domum fugiendo [17 1Kb] peruenisse dicantur.



DCCLXXIX.

At rex de Heristallio, ubi hiemauerat et ubi natalem Domini ac sanctum pascha celebrauerat, prima  ueris temperie mouens, Compendium [b 1Kb] uenit. Et cum inde, peracto propter quod uenerat negotio, reuertisset [18 1Kb] , occurrit ei Hildibrandus [19 1Kb] dux Spolitinus [20 1Kb] cum magnis muneribus in uilla Wirciniaco [21 1Kb] [c 1Kb] . Quem et benigne [22 1Kb] suscepit [23 1Kb] , et muneribus donatum in ducatum suum remisit. Ipse animo ad Saxonicam expeditionem intento, Duriam uenit, habitoque iuxta morem generali conuentu, Rhenum in eo loco qui Lippeham [24 1Kb] [d 1Kb] uocatur, cum exercitu [1 1Kb]  traiecit. Cui cum Saxones in quodam [2 1Kb] loco qui Buocholt [3 1Kb] uocatur uana spe ducti resistere temptarent, pulsi fugatique [4 1Kb] sunt. Et [5 1Kb] rex Westfalaorum regionem ingressus, omnes eos in deditionem accepit. Inde ad Wisuram ueniens, castris positis in loco nomine Midufulli [6 1Kb] , statiua per aliquot dies habuit. Ibi Angrarii [7 1Kb] et Ostfalai uenientes, et obsides dederunt, et sacramenta iurauerunt. Quibus peractis, rex trans Rhenum Wormaciam [8 1Kb] ciuitatem in hiberna [9 1Kb] se recepit.



DCCLXXX.

Inde, cum primum temporis oportunitas adridere [10 1Kb] uisa est, iterum cum magno exercitu Saxoniam [11 1Kb] profectus est, transiensque per castrum [12 1Kb] Aeresburgum, ad fontem Lippie uenit, ubi castrametatus, per aliquot dies moratus est. Inde ad orientem itinere conuerso, ad Ouacrum [13 1Kb] fluuium accessit. Cui cum ibi omnes [14 1Kb] orientalium partium Saxones, ut iusserat, occurrissent, maxima eorum multitudo in loco qui Orheim [15 1Kb] appellatur, solita simulatione baptizata est. Profectus inde ad Albiam, castrisque in eo loco, ubi Ora [16 1Kb] et Albia confluunt, ad habenda  statiua conlocatis, tam ad res Saxonum qui citeriorem [17 1Kb] , quam et Sclauorum [18 1Kb] qui ulteriorem fluminis ripam incolunt, conponendas operam inpendit. Quibus tunc pro tempore ordinatis atque dispositis, in Franciam reuersus est; initoque consilio, orandi ac uota soluendi causa Romam statuit proficisci, sumptisque secum uxore ac liberis, sine mora in Italiam profectus est, celebrauitque natalem Domini Ticeni [19 1Kb] , atque ibi [20 1Kb] residuum hiemis manendo compleuit [21 1Kb] .



DCCLXXXI.

Inde Romam ueniens, honorifice ab Hadriano papa susceptus est. [1 1Kb] Et cum ibi sanctum pascha celebraret, baptizauit idem pontifex filium eius Pippinum [2 1Kb] , unxitque eum [3 1Kb] in regem. Unxit etiam et Hludewicum [4 1Kb] fratrem eius, quibus et coronam [5 1Kb] inposuit. Quorum maior, id est Pippinus, in Langobardia, minor uero, id est Hludewicus [6 1Kb] , in Aquitania rex constitutus est. Rege uero Roma digresso ac Mediolanum ueniente, Thomas eiusdem urbis archiepiscopus [7 1Kb] baptizauit ibi filiam eius nomine Gislam [8 1Kb] , et de sacro fonte suscepit. Quibus gestis, in Franciam reuersus est. Sed cum Rome esset, conuenit inter ipsum atque Hadrianum pontificem,  ut simul legatos mitterent ad Tassilonem Baioarie ducem [9 1Kb] , qui eum commonerent de sacramento, quod Pippino regi et filiis [10 1Kb] eius ac Francis iurauerat, scilicet ut subiectus et obediens eis esse deberet. [11 1Kb] Electi ac directi sunt in hanc legationem de parte pontificis Formonsus [12 1Kb] ac Damasus [13 1Kb] episcopi, et de parte regis Richolfus [14 1Kb] diaconus atque Eberhardus [15 1Kb] magister pincernarum. Cui cum, ut [16 1Kb] iussi erant, cum memorato [17 1Kb] duce loquuti essent [18 1Kb] , in tantum cor eius emollitum est, ut diceret, se statim uelle ad regis properare presentiam, si sibi tales obsides dentur [19 1Kb] , sub quibus de sua salute dubitare nulla sit necessitas. Quibus datis, sine cunctacione apud Wormaciam ad regem uenit, sacramentum quod iubebatur iurauit [20 1Kb] , obsides duodecim qui imperabantur  sine mora dedit, quos Sindbertus [21 1Kb] , Reginensis episcopus de Baioaria, in Carisiaco ad conspectum regis adduxit. Sed idem dux domum reuersus, non diu in ea quam promiserat fide permansit. Rex autem in eadem uilla hiemem transiens [22 1Kb] , et natalem Domini et pascha eodem in loco [23 1Kb] celebrauit. [24 1Kb]



DCCLXXXII.

Aestatis initio, cum iam propter pabuli copiam exercitus duci poterat, in Saxoniam eundum, et ibi, ut in Francia quotannis [1 1Kb] solebat, generalem conuentum habendum censuit. Traiectoque apud Coloniam Rheno, cum omni Francorum exercitu ad fontem Lippie uenit, et castris ibi [2 1Kb] positis, per dies non paucos ibidem moratus est. Ubi inter cetera negotia etiam [3 1Kb] legatos [4 1Kb] Sigifridi [5 1Kb] , regis Danorum, et quos ad se [6 1Kb] Caganus et Iugurrus, principes [7 1Kb] Hunorum, uelut pacis causa miserunt, et audiuit et absoluit [8 1Kb] . Cumque, conuentu completo, trans Rhenum in Galliam se recepisset, Widokindus [9 1Kb] , qui ad Nordmannos [10 1Kb] profugerat, in patriam reuersus, uanis  spebus Saxonum animos [11 1Kb] ad defectionem concitauit. Interea regi adlatum [12 1Kb] est, quod Sorabi Sclaui, qui campos inter Albim [13 1Kb] et Salam interiacentes incolunt, in fines Thuringorum [14 1Kb] ac Saxonum, qui eis erant contermini, predandi causa fuissent ingressi, et direptionibus atque [15 1Kb] incendiis quedam loca uastassent. Qui, statim accitis ad se tribus ministris suis, Adalgiso camerario [16 1Kb] et [17 1Kb] Geilone [18 1Kb] comite stabuli et [19 1Kb] Worado comite palatii, precepit, ut sumptis secum orientalibus Francis atque Saxonibus, contumacium Sclauorum audatiam quanta potuissent celeritate [20 1Kb] conprimerent. Qui cum iussa facturi Saxonie fines ingressi fuissent [21 1Kb] , compererunt Saxones ex consilio Widukindi [22 1Kb] ad bellum Francis inferendum esse preparatos [23 1Kb] ;  omissoque itinere, quo ad Sclauos ituri erant, cum orientalium Francorum copiis ad locum, in quo Saxones audierant [24 1Kb] congregatos, ire contendunt. Quibus in ipsa Saxonia obuiauit Theodericus [25 1Kb] comes, propinquus regis, cum his [26 1Kb] copiis, quas audita Saxonum defectione raptim in Ribuaria [27 1Kb] congregare [28 1Kb] potuit. Is festinantibus legatis consilium dedit, ut primo per exploratores, ubi Saxones essent uel quid aput [29 1Kb] eos ageretur, sub quanta fieri posset [30 1Kb] celeritate cognoscerent, tum, si loci qualitas pateretur, simul eos adorirentur. Cuius consilio conlaudato, una cum illo usque ad montem qui Suntal [31 1Kb] appellatur, in cuius septentrionali latere Saxonum  castra erant posita, peruenerunt. In quo loco cum Theodericus castra posuisset, ipsi, sicut cum eo conuenerat [1 1Kb] , quo facilius montem circumire [2 1Kb] possent, transgressi Wisuram, in ipsa fluminis ripa castra posuerunt. Habitoque inter se conloquio, ueriti sunt ne ad [3 1Kb] nomen Theoderici uictorie fama transiret, si eum in eodem prelio secum haberent. Ideo [4 1Kb] sine illo [5 1Kb] cum Saxonibus congredi decernunt, sumptisque armis, non quasi ad hostem in acie stantem, sed quasi ad fugientium terga insequenda spoliaque diripienda [6 1Kb] , prout quemque [7 1Kb] uelocitas equi sui tulerat, qua Saxones pro castris in acie [8 1Kb] stabant, unusquisque eorum summa festinatione contendit [9 1Kb] . Quo cum esset male [10 1Kb] peruentum,  male etiam pugnatum est; nam commisso [11 1Kb] prelio circumuenti a Saxonibus, pene omnes interfecti sunt Qui tamen euadere potuerunt, non in sua, unde profecti sunt, sed in Theoderici castra, que trans montem erant, fugiendo peruenerunt. Sed maior Francis quam pro numero iactura fuit, quia legatorum duo, Adalgisus et Geilo, comitum quattuor [12 1Kb] , aliorumque clarorum atque nobilium usque ad uiginti interfecti, preter ceteros, qui hos sequuti, potius cum eis perire quam post eos uiuere maluerunt. Cuius rei nuntium cum rex accepisset [13 1Kb] , nichil sibi cunctandum arbitratus, collecto festinanter exercitu, in Saxoniam proficiscitur, accitisque ad se cunctis Saxonum primoribus, de auctoribus facte defectionis inquisiuit. Et cum omnes Widokindum [14 1Kb] huius [15 1Kb]  sceleris auctorem proclamarent, eum [16 1Kb] tamen tradere nequirent, eo quod is [17 1Kb] re perpetrata ad Nordmannos se contulerat, ceterorum [18 1Kb] , qui persuasioni eius morem gerentes tantum facinus peregerunt [19 1Kb] , usque ad quattuor milia quingenti traditi, et super Alaram [20 1Kb] fluuium, in loco qui Ferdi [21 1Kb] [a 1Kb] uocatur, iussu regis omnes una die decollati sunt. Huiusmodi uindicta perpetrata [22 1Kb] , rex Theodone uilla [23 1Kb] in hiberna concessit, ibique [24 1Kb] natalem Domini, ibi [25 1Kb] et pascha more solito celebrauit.



DCCLXXXIII.

Adridente ueris temperie, cum ad expeditionem Saxonicam se preparasset---nam de omnimoda eorum [26 1Kb] defectione ad eum [27 1Kb] perlatum fuerat---priusquam de memorata uilla moueret [28 1Kb] , Hildigardis [29 1Kb]  regina uxor eius decessit 2. Kal. Maias. Cuius  funeri cum [1 1Kb] more solemni iusta persolueret [2 1Kb] , in Saxoniam, sicut dispositum habebat [3 1Kb] duxit exercitum. Cumque Saxones in eo loco qui Theotmelli [4 1Kb] uocatur, ad pugnam se preparare [5 1Kb] comperisset [6 1Kb] , ad eos quanta potuit [7 1Kb] celeritate contendit; commissoque cum eis prelio, tanta eos cede prostrauit, ut de innumerabili eorum multitudine perpauci euasisse dicantur. Cumque de loco prelii ad Padrabrunnon [8 1Kb] se cum exercitu recepisset, atque ibi castris positis partem exercitus, que adhuc de Francia uenire debuerat, operiretur, audiuit Saxones in finibus Westfalaorum super fluuium Hasam ad hoc congregari, ut ibi cum eo, si uenisset, acie [9 1Kb] confligerent. Quo nuntio commotus, adunatis que tum  ad se uenerant, quasque ante secum habebat, Francorum copiis, ad locum ubi [10 1Kb] congregati erant, sine dilatione profectus est, congressusque cum eis, eadem qua et prius felicitate dimicauit. Cesa est eorum infinita multitudo, spoliaque direpta, captiuorum quoque magnus abductus est numerus. Inde uictor ad orientem iter [11 1Kb] conuertit, primoque usque ad Wisuram, deinde usque ad Albiam [12 1Kb] cuncta deuastando peragrauit. Inde reuersus in Franciam, duxit uxorem filiam Radolfi [13 1Kb] comitis natione Francam, nomine Fastradam, ex qua duas filias procreauit. Eodem anno defuncta est bone memorie mater regis Berhtrada [14 1Kb] 4. Id Iul. Ipse in Heristallio uilla ibidem [15 1Kb] hiematurus consedit, ibique natalem Domini ac sanctum pascha celebrauit.



DCCLXXXIu.

Cum primum oportunitas temporis aduenit, ad reliquias belli Saxonici conficiendas rex animo intento, cum exercitu in loco qui Lippeham [16 1Kb] uocatur, Rhenum traiecit [17 1Kb] , et uastatis Westfalaorum pagis, uenit ad Wisuram. Cumque in eo loco qui Huculbi dicitur, castris super fluuium positis consedisset, uidit se in aquilonales [18 1Kb] Saxonie partes, sicut statuerat, propter nimias aquarum inundationes, que tum [19 1Kb] subito ex iugitate pluuiarum acciderant, transire non posse. Idcirco iter in Thuringiam conuertit, et filium suum Karolum [20 1Kb] cum parte exercitus in Westfalaorum finibus sedere [21 1Kb] iussit. Ipse per Thuringiam [22 1Kb] iter faciens [23 1Kb] , uenit in campestria Saxonie, que Albi atque Sale fluminibus adiacent  depopulatisque orientalium Saxonum agris ac uillis incensis, de Scahningi [1 1Kb] [a 1Kb] ---hoc loco nomen erat [2 1Kb] ---in Franciam regressus [3 1Kb] est. Karlus uero filius eius, cum ei iter agenti in pago Draigni [4 1Kb] [b 1Kb] iuxta Lippiam fluuium Saxonum [5 1Kb] occurrisset exercitus, commisso cum eis equestri prelio, felici ac prospero euentu dimicauit [6 1Kb] ; nam magno eorum numero interfecto, ceteris [7 1Kb] in diuersa fugatis, uictor ad patrem Wormaciam reuersus est. Rex autem, congregato iterum exercitu, in Saxoniam profectus est, celebratoque in castris natalicio Domini die super Ambram [c 1Kb] fluuium in pago Huettage [8 1Kb] [d 1Kb] . iuxta castrum Saxonum quod dicitur Skidroburg [9 1Kb] [e 1Kb] , ad locum uocabulo [10 1Kb] Rimi [11 1Kb] , in quo [12 1Kb] Wisura et Waharna [13 1Kb]  confluunt, populabundus accessit. Cumque [14 1Kb] eum ulterius progredi tam hiemalis temporis asperitas quam aquarum inundatio prohiberet, Aeresburgum castrum [15 1Kb] in hiberna concessit.



DCCLXXXu.

Cum ibi hiemare decreuisset, accitis atque adductis ad se uxore ac [16 1Kb] liberis, relictoque [17 1Kb] cum eis in eodem castro [18 1Kb] satis fido ac firmo presidio, ipse cum expedita manu ad Saxonum pagos uastandos ac uillas diripiendas egressus, inquietam satis hiemem, ubique discurrendo et cuncta cedibus atque incendiis permiscendo, tam per seipsum, quam per duces quos miserat, Saxonibus reddidit. Cumque huiusmodi uastationibus per totum hiberni temporis spatium [19 1Kb] omnes fere Saxonum regiones ingenti  clade adfecisset, transacta tandem hieme et aduectis [20 1Kb] ex Francia commeatibus, publicum populi sui conuentum in loco qui Padrabrunno [21 1Kb] uocatur, more solemni habuit. Ac peractis his [22 1Kb] , que ad illius conuentus rationem pertinebant, in pagum uocabulo [23 1Kb] Bardengoo [24 1Kb] proficiscitur, ibique audiens  Widokindum [1 1Kb] ac [2 1Kb] Abbionem [3 1Kb] esse in transalbiana [4 1Kb] Saxonum regione, primo eis [5 1Kb] per Saxones, ut omissa perfidia ad suam fidem uenire non ambigerent [6 1Kb] , suadere cepit. Cumque ipsi, facinorum suorum sibi [7 1Kb] conscii, regis fidei se committere [8 1Kb] dubitarent, tandem accepta ab eo, quam optabant, inpunitatis sponsione, atque impetratis, quos sibi dari precabantur, sue salutis obsidibus, quos eis Amalwinus, unus aulicorum, a rege missus adduxerat, cum eodem ipso [9 1Kb] ad eius presentiam in Attiniaco [10 1Kb] uilla uenerunt, atque ibi baptizati [11 1Kb] sunt. Nam rex, postquam ad eos accersiendos [12 1Kb] memoratum Amalwinum direxit, in Franciam reuersus est; quieuitque illa Saxonice perfidie peruicacitas [13 1Kb] per  annos aliquot [14 1Kb] , ob hoc maxime, quoniam occasiones deficiendi ad rem pertinentes inuenire non potuerunt. Facta est eodem anno trans Rhenum apud orientales Francos aduersus regem immodica coniuratio, cuius auctorem Hardradum [15 1Kb] comitem fuisse constabat. Sed huius indicium cito ad regem delatum est, eiusque sollertia tam ualida conspiratio citra ullum grande periculum in breui conquieuit, auctoribus eius partim priuatione luminum, partim exilii deportatione [16 1Kb] condemnatis.



DCCLXXXuI.

Cum et hiemis tempus expletum, et sanctum pascha in Attiniaco uilla fuisset a rege celebratum, exercitum in Brittanniam [17 1Kb] cismarinam [18 1Kb] mittere  constituit. Nam cum ab Anglis ac Saxonibus Brittannia insula fuisset inuasa [19 1Kb] , magna pars incolarum eius mare traiciens, in ultimis Gallie finibus uenetorum et Coriosolitarum [20 1Kb] regiones occupauit. Is populus a regibus Francorum subactus ac tributarius factus, inpositum sibi uectigal, licet inuitus, soluere solebat. Cumque eo tempore dicto audiens non esset, missus illuc regie mense prepositus Audulfus, perfide gentis contumatiam mira [21 1Kb] celeritate compressit, regique apud Wormaciam et obsides quos acceperat, et complures ex populi primoribus adduxit. Rex, pace undique parta, statuit Romam proficisci, et partem Italie que nunc Beneuentus [22 1Kb] uocatur [23 1Kb] adgredi, conueniens esse arbitratus, ut illius regni residuam portionem sue  potestati subiceret, cuius caput in [1 1Kb] capto Desiderio rege, maioremque [2 1Kb] partem in Langobardia iam subacta tenebat. Nec diu moratus [3 1Kb] , sed contractis celeriter Francorum [4 1Kb] copiis, in ipsa hiemalis temporis asperitate Italiam ingreditur. Cumque in Florentia Tuscorum ciuitate natalem Domini celebrasset, quanta potuit [5 1Kb] celeritate Romam ire contendit. Quo cum uenisset, ac de profectione sua in [6 1Kb] Beneuentum tam cum Hadriano pontifice quam cum suis optimatibus deliberasset, Aragisus [7 1Kb] , dux Beneuentanorum, audito eius aduentu compertaque in terram suam intrandi uoluntate, propositum eius auertere conatus est. Misso enim Rumoldo [8 1Kb] , maiore filio suo, cum muneribus ad regem, rogare cepit,  ne terram Beneuentanorum intraret. Sed ille longe aliter de rebus inchoatis faciendum sibi iudicans, retento secum Rumoldo [9 1Kb] , cum omni [10 1Kb] exercitu suo Capuam Campanie ciuitatem [11 1Kb] accessit, ibique castris positis consedit [12 1Kb] , inde [13 1Kb] bellum gesturus [14 1Kb] , ni memoratus dux intentionem [15 1Kb] regis salubri consilio preuenisset. Nam relicta Beneuento [16 1Kb] , que caput illius terre habetur, in Salernum, maritimam ciuitatem, uelut munitiorem [17 1Kb] se cum suis contulit, missaque legatione, utrosque filios suos regi obtulit, promittens, se ad omnia que imperarentur libenter obediturum. Cuius precibus rex adnuens, diuini etiam timoris respectu bello abstinuit, et minore ducis filio, nomine Grimoldo [18 1Kb] , obsidatus gratia [19 1Kb] suscepto, maiorem patri remisit. Accepit  insuper a populo obsides undecim [20 1Kb] , misitque legatos, qui et ipsum ducem et omnem Beneuentanum populum per sacramenta firmarent [21 1Kb] . Ipse post hec cum legatis Constantini [22 1Kb] imperatoris, qui propter [23 1Kb] petendam filiam suam ad se missi fuerant, locutus est, atque illis dimissis Romam reuersus, sanctum paschale festum [24 1Kb] magna cum hilaritate celebrauit.



DCCLXXXuII.

Cum rex [25 1Kb] adhuc Rome ageret [26 1Kb] , Tassilo, dux Baioarie [27 1Kb] , misit legatos suos, Arnum uidelicet episcopum [a 1Kb] et Hunricum [28 1Kb] abbatem [b 1Kb] , ad Hadrianum papam, petens ut inter regem atque [29 1Kb] illum mediator pacis fieri dignaretur. Nec pontifex precibus eius censuit abnuendum, sed quanta potuit [1 1Kb]  instantia apud regem intercedere curauit, ut inter eos pax et concordia ex sue apostolice auctoritatis ammonitione atque interuentione proueniret. Cui cum rex idem se magnopere uelle respondisset, simulque a legatis memorati ducis inquireret, quam [2 1Kb] huius pacationis [3 1Kb] firmitatem facere deberent, responderunt, sibi de hac re nichil esse commissum, nec se hoc negotio aliud facturos [4 1Kb] , quam ut responsa regis atque pontificis domino suo reportarent. Quorum uerbis papa commotus, uelut fallaces ac fraudulentos anathematis gladio statuit feriendos, si ab olim regi promissa fide discederent, atque ita, infecto pacis negotio [5 1Kb] , reuersi sunt. Rex autem, adoratis sanctorum apostolorum [6 1Kb] liminibus uotisque  solutis [7 1Kb] , apostolica benedictione percepta, in Franciam reuersus est. Et cum uxorem suam Fastradam filiosque ac filias et omnem comitatum, quem apud eos dimiserat, Wormacie inuenisset, generalem populi sui conuentum ibi habere statuit. In quo [8 1Kb] cum omnia, que in Italia gesserat, coram optimatibus suis narrando commemorasset, et ad extremum de legatis Tassilonis, qui ad se Rome uenerant, mentio facta fuisset, iniit [9 1Kb] consilium ut experiretur, quid Tassilo de promissa sibi fidelitate fecere [10 1Kb] uellet, congregatoque ingenti exercitu atque in tres parte diuiso, Baioariam [11 1Kb] petere constituit. Cumque Pippinum filium cum Italicis copiis in Tredentinam [12 1Kb] uallem uenire iussisset, orientales quoque Franci ac Saxones, ut iussi fuerant, ad Danubium  in loco qui Pferinga [13 1Kb] uocatur accessissent, ipse cum exercitu quem secum duxerat, super Lechum fluuium, qui Alamannos et Baioarios dirimit [14 1Kb] , in Auguste ciuitatis suburbano consedit, inde Baioariam cum tam ualida manu procul dubio petiturus, nisi Tassilo sibi ac populo suo ad regem ueniendo consuleret [15 1Kb] . Nam uidens se undique circumsessum, uenit supplex, ac ueniam de ante gestis sibi dari deprecatus [16 1Kb] est. Sed et rex, sicut erat natura mitissimus, supplici ac deprecanti pepercit, acceptisque ab eo preter filium eius Theodonem aliis, quos ipse imperauit [17 1Kb] , duodecim obsidibus, et populo terre per sacramenta firmato, in Franciam reuersus est. Et in suburbano Mogontiacense [18 1Kb] ,  in uilla que uocatur Ingilunheim [19 1Kb] , quia  ibi hiemauerat, et natalem Domini et pascha celebrauit.



DCCLXXXuIII.

Cum in eadem uilla generalem [1 1Kb] populi sui rex conuentum fieri decreuisset [2 1Kb] , ac Tassilonem ducem sicut et ceteros uassos suos in eodem conuentu [3 1Kb] adesse iussisset, atque ille, ut ei fuerat imperatum, ad regis presentiam peruenisset, crimine maiestatis [4 1Kb] a Baioariis accusatus est. Obiciebant [5 1Kb] ei, quod postquam filium suum obsidem regi dederat,  suadente coniuge sua Liutberga [6 1Kb] , que filia Desiderii regis Langobardorum fuit, et post patris exilium Francis inimicissima semper extitit, in aduersitatem regis, et ut bellum contra Francos susciperent, Hunorum gentem concitaret [7 1Kb] . Quod uerum fuisse, rerum in eodem anno gestarum probauit euentus. Obiciebantur ei et alia conplura et dicta et facta, que non nisi ab inimico et irato uel [8 1Kb] fieri uel proferri poterant, quorum ne unum quidem infitiari cepit. Sed noxe [9 1Kb] conuictus, uno omnium adsensu ut maiestatis [10 1Kb] reus capitali sententia damnatus est. Sed clementia regis licet morti addictum liberare curauit. Nam mutato habitu in monasterium missus est, ubi tam religiose uixit, quam libenter [11 1Kb] intrauit. Similiter et Theodo [12 1Kb] , filius eius,  tonsus et monastice conuersationi mancipatus est [13 1Kb] . Baioarii quoque, qui perfidie ac fraudis eorum conscii [14 1Kb] et consentanei fuisse reperti sunt [15 1Kb] , exilio  per diuersa loca religabantur. [1 1Kb] Huni uero, sicut Tassiloni promiserunt [2 1Kb] , duobus exercitibus comparatis, uno marcam [3 1Kb] Foroiuliensem, altero Baioariam adgressi sunt; sed [4 1Kb] frustra. Nam in utroque loco uicti fugatique sunt, et multis suorum amissis, cum magno damno ad loca sua se receperunt. Quam iniuriam uelut uindicaturi, iterum Baioariam [5 1Kb] maioribus copiis petierunt, sed in prima congressione [6 1Kb] pulsi a Baioariis, et innumera multitudo eorum [7 1Kb] cesa, multi etiam ex eis, qui per fugam euadere conati, Danubium tranare uoluerunt [8 1Kb] , gurgitibus fluminis [9 1Kb] absorbti sunt. Interea Constantinus imperator propter negatam sibi regis filiam iratus, Theodorum [10 1Kb] patricium, Sicilie prefectum, cum aliis  ducibus suis fines Beneuentanorum uastare iussit. Qui cum imperata exsequerentur, Grimoldus [11 1Kb] qui eodem anno post mortem patris dux Beneuentanis [12 1Kb] a rege datus est, et Hildibrandus [13 1Kb] , dux Spolitinorum [14 1Kb] , cum copiis quas congregare potuerunt, in Calabria eis occurrerunt, habentes secum legatum regis Winigisum [15 1Kb] , qui postea [16 1Kb] in ducatu Spolitino [17 1Kb] Hildibrando successit. Commissoque prelio, inmodicam ex eis multitudinem ceciderunt, ac sine suo suorumque graui dispendio uictores facti, magnum captiuorum ac spoliorum numerum in sua castra retulerunt. Rex autem in Baioariam profectus, eandem prouinciam cum suis terminis ordinauit atque disposuit, atque inde regressus, in Aquisgrani [18 1Kb] palatio suo, ubi hiemauerat, et [19 1Kb] diem Domini natalicium  sanctumque pascha more solemni celebrauit.



DCCLXXXIX.

Natio quedam Sclauenorum [1 1Kb] est in Germania, sedens super litus oceani, que [2 1Kb] propria lingua Welatabi, francica [3 1Kb] autem Wiltzi [4 1Kb] uocatur [5 1Kb] . Ea Francis semper inimica; et uicinos suos qui Francis uel subiecti uel federati erant, odiis insectari, belloque premere ac lacessire [6 1Kb] solebat. Cuius insolentiam rex longius [7 1Kb] sibi non ferendam ratus [8 1Kb] , bello eam adgredi statuit, comparatoque ingenti exercitu, Rhenum apud Coloniam traiecit. Inde per  Saxoniam iter agens, cum ad Albiam peruenisset, castris in ripa positis, amnem duobus pontibus iunxit, quorum unum ex utroque capite uallo muniuit, et imposito presidio firmauit. Ipse fluuio transito, quo constituerat exercitum duxit, ingressusque Wiltzorum terram, cuncta ferro et igni uastari iussit. Sed gens illa, quamuis bellicosa et [9 1Kb] in sua numerositate confidens, impetum exercitus regii diu sustinere non ualuit [10 1Kb] , ac proinde, cum primum ciuitatem [11 1Kb] Dragawiti [12 1Kb] uentum est---nam [13 1Kb] is [14 1Kb] ceteris Witzorum regulis et nobilitate generis et auctoritate senectutis [15 1Kb] longe [16 1Kb] preminebat [17 1Kb] --- extemplo [1 1Kb] cum omnibus suis ad regem de ciuitate processit, obsides qui imperabantur dedit, fidem se regi ac Francis seruaturum iureiurando promisit. Quem ceteri Sclauorum primores ac reguli [2 1Kb] omnes secuti [3 1Kb] , se regis dicioni subdiderunt. Tum ille, subacto illo populo et obsidibus quos dare iusserat [4 1Kb] acceptis, eadem uia qua uenerat ad Albim [5 1Kb] regressus est, et exercitu per pontem reducto, rebus quoque ad Saxones pertinentibus secundum tempus dispositis, in Franciam [6 1Kb] reuersus est, et in Wormacia [7 1Kb] ciuitate et natalem Domini et pascha celebrauit.



DCCXC.

Hoc anno nullum iter exercitale [8 1Kb] a rege factum;  sed in Wormacia residens, legatos Hunorum et audiuit, et suos uicissim ad eorum principes misit. Agebatur inter eos de confiniis [9 1Kb] regnorum suorum, quibus in locis esse deberent. Hec contentio atque [10 1Kb] altercacio, belli, quod postea cum Hunis gestum est, seminarium et origo fuit. Rex autem, ne quasi per otium torpere [11 1Kb] ac tempus terere uideretur, per Menum fluuium ad Saltz [12 1Kb] [a 1Kb] , palatium suum in Germania iuxta Salam fluuium constructum, nauigauit, atque inde iterum per eundem amnem secunda aqua Wormaciam [13 1Kb] reuersus est. Cumque ibi hiemaret, ipsum palatium in quo conuersabatur, casu accidente, nocturno incendio concrematum est. Ibi tamen permanens, et natalem Domini et pascha more solemni [14 1Kb] celebrauit.



DCCXCI.

Transacta uerni [15 1Kb] temperie [16 1Kb] , circa estatis initium rex de Wormacia mouens, Baioariam [17 1Kb] profectus- est, ea meditatione [18 1Kb] , ut Hunis factorum suorum uicem redderet, et eis [19 1Kb] , quanto celerius [20 1Kb] posset, bellum inferret. Comparatis igitur ad hoc ex omni regno suo quam ualidissimis copiis, et commeatibus congregatis [21 1Kb] , bipertito [22 1Kb] exercitu iter agere cepit. Cuius partem Theodorico [23 1Kb] comiti et Meginfrido camerario [24 1Kb] suo committens, eos per aquilonalem [25 1Kb] Danubii ripam iter agere iussit. Ipse cum alia [26 1Kb] parte quam secum retenuit [27 1Kb] , australem eiusdem fluminis ripam Pannoniam petiturus occupauit, Baioariis cum commeatibus exercitus, qui nauibus deuehebantur [28 1Kb] , per Danubium secunda  aqua descendere iussis. Ac sic [1 1Kb] inchoato itinere [2 1Kb] , prima castra super Anesum [3 1Kb] posita sunt. Nam is [4 1Kb] fluuius inter Baioariorum atque Hunorum terminos medius currens, certus duorum regnorum limes habebatur. Ibi subplicatio [5 1Kb] per triduum facta, ut id bellum prosperos ac felices haberet euentus. Tum demum castra mota, et bellum genti Hunorum a Francis indictum est. Pulsis igitur Hunorum presidiis, ac distructis [6 1Kb] munitionibus, quarum una super Cambum fluuium [7 1Kb] , altera iuxta Comagenos ciuitatem in monte [8 1Kb] Cumeoberg [9 1Kb] uallo firmissimo erat exstructa [10 1Kb] , ferro et igni cuncta uastantur. Cumque rex cum eo quem ducebat exercitu usque ad Arrabonis [c 1Kb] fluenta uenisset, transmisso  eodem fluuio, per ripam eius usque ad locum in [11 1Kb] quo is Danubio miscetur accessit, ibique per aliquot dies statiuis [12 1Kb] habitis, per Sabariam [13 1Kb] [d 1Kb] reuerti statuit. Alias uero copias, quibus Theodoricum et Meginfridum prefecerat, per Beehaimos [14 1Kb] , uia qua uenerant [15 1Kb] , reuerti precepit. Sic peragrata ac deuastata [16 1Kb] magna parte Pannonie, cum incolomi exercitu Francorum in Baioariam se recepit. Saxones autem et Frisiones [17 1Kb] cum Theodorico et Meginfrido per Beehaimos, ut iussum erat [18 1Kb] , domum regressi sunt. Facta est [19 1Kb] hec expeditio sine omni rerum incommodo, preter quod in [20 1Kb] illo quem rex ducebat exercitu, tanta equorum [21 1Kb] lues exorta est, ut uix decima pars de tot milibus equorum remansisse dicatur. Ipse autem cum, dimissis copiis, Reginum [22 1Kb]  ciuitatem, que nunc Reganesburg [23 1Kb] uocatur, uenisset, et in ea hiematurus consedisset, ibi natalem Domini et pascha celebrauit.



DCCXCII.

[a 1Kb] Orgellis est ciuitas [1 1Kb] in Pyrinei montis iugo sita, cuius episcopus nomine Felix, natione Hispanus, ab Elipando, Toleti episcopo, per litteras [2 1Kb] consultus, quid de humanitate saluatoris dei et domini nostri Iesu Christi sentire deberet, utrum secundum id quod homo est, proprius an adoptiuus Dei filius credendus esset ac dicendus, ualde incaute atque inconsiderate, et contra antiquam catholice [3 1Kb] ecclesie doctrinam, adoptiuum non solum pronuntiauit, sed etiam scriptis ad memoratum episcopum libris, quanta potuit pertinacia [4 1Kb] prauitatem intentionis [5 1Kb] sue defendere curauit. Huius rei [6 1Kb] causa ductus [7 1Kb] ad palatium regis---nam [8 1Kb] is tunc apud  Reginum, Baioarie ciuitatem, in qua [9 1Kb] hiemauerat residebat---ubi congregato episcoporum concilio [10 1Kb] auditus est, et errasse conuictus, ad presentiam Hadriani pontificis Romam [11 1Kb] missus, ibi [12 1Kb] etiam coram ipso [13 1Kb] in basilica beati Petri apostoli heresem [14 1Kb] suam damnauit [15 1Kb] atque abdicauit. Quo facto, ad ciuitatem suam reuersus est. Rege uero ibidem estatem agente, facta est contra illum [16 1Kb] coniuratio a filio suo maiore, nomine Pippino, et quibusdam Francis, qui se crudelitatem Fastrade [17 1Kb] regine ferre non posse adseuerabant [18 1Kb] , atque ideo in necem regis conspirauerant. Que cum per Fardulfum [19 1Kb] Langobardum detecta [20 1Kb] fuisset, ipse ob meritum fidei seruate monasterio sancti Dionisii donatus est, auctores uero coniurationis ut rei maiestatis [21 1Kb] partim  gladio cesi, partim patibulis suspensi, ob meditatum scelus tali morte multati sunt. Rex autem propter bellum cum Hunis susceptum in Baioaria sedens, pontem naualem, quo in Danubio ad id bellum uteretur, edificauit, ibique natalem Domini et sanctum pascha celebrauit.



DCCXCIII.

Cum rex bellum a se inchoatum [22 1Kb] conficere [23 1Kb] cuperet, et Pannoniam iterum petere disposuisset [24 1Kb] allatum [25 1Kb] est, copias quas Theodericus comes per Frisiam [26 1Kb] ducebat, in pago Hriustri [27 1Kb] [b 1Kb] iuxta Wisuram fluuium [28 1Kb] a Saxonibus esse interceptas atque deletas. Cuius rei nuntio accepto, magnitudinem damni dissimulans, iter in Pannoniam intermisit [29 1Kb] .  Et cum ei persuasum esset a quibusdam, qui id [1 1Kb] sibi compertum esse dicebant, quod si inter Radantiam [2 1Kb] et Alomonam [3 1Kb] fluuios eiusmodi [4 1Kb] fossa duceretur, que esset nauium capax [5 1Kb] , posse percommode [6 1Kb] a [7 1Kb] Danubio in Rhenum nauigari, quia horum fluuiorum alter [8 1Kb] Danubio, alter Meno miscetur, confestim cum omni comitatu suo ad locum [9 1Kb] uenit, ac magna hominum multitudine congregata [10 1Kb] , totum autumni tempus in eo opere consumpsit [11 1Kb] . Ducta est itaque [12 1Kb] fossa inter predictos fluuios duum milium passuum longitudine, latitudine trecentorum pedum; sed in cassum. Nam propter iuges pluuias et terram, que palustris [13 1Kb] erat, nimio humore [14 1Kb] naturaliter infectam [15 1Kb] , opus quod fiebat [16 1Kb]  consistere non potuit; sed quantum interdiu terre a fossoribus fuerat egestum, tantum noctibus, humo iterum in locum suum relabente [17 1Kb] , subsidebat. In hoc opere occupato [18 1Kb] duo ualde displicentia de diuersis terrarum partibus adlata sunt; unum erat Saxonum omnimoda defectio, alterum quod Sarraceni Septimaniam ingressi, prelioque cum illius limitis custodibus atque comitibus conserto, multis Francorum interfectis, uictores ad sua regressi sunt [19 1Kb] . Quibus rebus commotus, in Franciam reuersus est, celebrauitque natalem Domini apud sanctum Chilianum [20 1Kb] iuxta [21 1Kb] Menum fluuium, pascha [22 1Kb] uero super eundem fluuium in uilla Franconouurd [23 1Kb] , in qua et hiemauerat.



DCCXCIu.

Rex propter [24 1Kb] condemnandam [25 1Kb] heresim Felicianam estatis initio, quando et generalem populi sui conuentum habuit, concilium [26 1Kb] episcoporum ex omnibus regni sui prouinciis in eadem uilla congregauit [27 1Kb] . Adfuerunt etiam in eadem synodo [28 1Kb] et [29 1Kb] legati sancte Romane ecclesie [30 1Kb] , Theophylactus [31 1Kb] ac Stephanus episcopi, uicem tenentes eius a quo missi sunt [32 1Kb] , Hadriani pape. In quo [33 1Kb] concilio et heresis memorata condemnata est, et liber contra eam communi episcoporum auctoritate conpositus, in  quo omnes propriis manibus [1 1Kb] subscripserunt. Synodus etiam, que ante paucos annos in [2 1Kb] Constantinopoli sub Herena [3 1Kb] et Constantino filio eius congregata, et ab ipis non solum [4 1Kb] septima, uerum etiam uniuersalis est [5 1Kb] appellata, ut nec septima nec uniuersalis haberetur dicereturue [6 1Kb] , quasi superuacua in totum, ab omnibus abdicata est. Mortua est ibi et [7 1Kb] Fastrada regina, et Mogontiaci [8 1Kb] apud sanctum Albanum sepulta. Quibus peractis, rex bipertito exercitu Saxoniam petere statuit, eo uidelicet modo, ut ipse cum dimidia parte copiarum ab australi parte intraret, Karlus [9 1Kb] uero filius eius cum alia medietate Rhenum apud Coloniam traiceret, et in eandem regionem ab occidente ueniret. Quo facto, licet  Saxones in campo qui Sinotfeld [10 1Kb] [a 1Kb] uocatur, quasi prellum eum rege commissuri consedissent, ibique aduentum eius opperirentur [11 1Kb] , amissa uictorie spe, quam sibi paulo ante falso [12 1Kb] pollicebantur, ad deditionem omnes conuersi sunt, uictique sine prelio, regis uictoris potestati se subdiderunt. Dederunt igitur [13 1Kb] obsides, et iureiurando fidem se regi seruare uelle [14 1Kb] promiserunt. Sic omisso prelio, et Saxones domum reuersi sunt, et rex, transmisso Rheno, in Galliam se recepit, et cum Aquasgrani uenisset, ibidem hibernis habitis, et natalem Domini et pascha celebrauit.



DCCXCu

Quamquam Saxones estate preterita et obsides dedissent, et secundum quod iussi erant sacramenta iurassent, rex tamen [15 1Kb] illorum perfidie non inmemor,  conuentum generalem trans Rhenum in uilla Cuffesstein [16 1Kb] [b 1Kb] , que super Menum contra [17 1Kb] Mogontiacum [18 1Kb] urbem sita est, more solemni habuit, atque inde cum exercitu Saxoniam ingressus, pene totam populando peragrauit. Cumque in pagum Bardengoi [19 1Kb] peruenisset, et iuxta locum qui Bardenwih [20 1Kb] [c 1Kb] uocatur positis castris, Sclauorum, quos ad se uenire iusserat, expectaret aduentum, subito ei nuntiatum est, Witzinum [21 1Kb] , regem Abodritorum [22 1Kb] , cum Albim [23 1Kb] traiceret, in dispositas a Saxonibus insidias in ipso flumine incidisse, et ab eis esse interfectum. Quod factum animo [24 1Kb] regis [25 1Kb] ad Saxones  citius debellandos uelut quosdam stimulos addidit, et in odium perfide [1 1Kb] gentis amplius excitauit. Terra igitur magna ex [2 1Kb] parte uastata, et obsidibus, quos dare iusserat, acceptis, in Franciam reuersus est. In hac expeditione, dum castra super Albim haberet, uenerunt ad eum legati de Pannonia unius [3 1Kb] ex primoribus Hunorum, qui apud suos Tudun [4 1Kb] uocabatur [5 1Kb] . Is et suum aduentum [6 1Kb] , et se christianum fieri uelle promisit. Rex autem Aquasgrani [7 1Kb] ueniens, sicut et anno superiore [8 1Kb] , ibi temporibus suis et natalem Domini et pascha celebrauit.



DCCXCuI.

Rome [9 1Kb] , Hadriano defuncto, Leo pontificatum suscepit, et mox per legatos suos claues confessionis  sancti Petri ac uexillum Romane urbis [10 1Kb] cum aliis muneribus regi misit, rogauitque ut aliquem de suis optimatibus Romam mitteret, qui populum Romanum ad suam fidem atque subiectionem per sacramenta firmaret. Missus est ad hoc Angilbertus [11 1Kb] , abbas monasterii sancti Ricarii [12 1Kb] [a 1Kb] , per quem [13 1Kb] etiam tunc ad sanctum Petrum magnam partem thesauri, quem Ericus [14 1Kb] dux Foroiuliensis, spoliata Hunorum regia que Hringus [15 1Kb] uocabatur, eodem anno regi de Pannonia [16 1Kb] detulerat, misit, reliquum uero inter optimates et aulicos ceterosque in palatio suo militantes liberali manu distribuit. Atque his [17 1Kb] expletis, ipse cum exercitu Francorum [18 1Kb] Saxoniam petiit, Pippinum uero filium suum cum Italicis ac Baioaricis [19 1Kb] copiis in Pannoniam ire iussit.  Et ipse quidem, Saxonia ex magna [20 1Kb] parte uastata, ad hiemandum Aquasgrani [21 1Kb] reuertitur; Pippinus autem, Hunis trans Tizam [b 1Kb] fluuium fugatis, eorumque regia, que, ut [22 1Kb] dictum est, Hringus [c 1Kb] , a Langobardis autem Campus uocatur [23 1Kb] , ex toto destructa, direptis pene omnibus Hunorum opibus, ad patrem Aquisgrani [24 1Kb] hiberna habentem uenit, ac spolia regni que secum detulit, eidem presentauit. Tudun [25 1Kb] etiam ille [26 1Kb] , de quo superius mentio facta est, fidem dictis suis adhibens, ibidem ad regem uenit, ibique cum omnibus qui secum uenerant baptizatus [27 1Kb] ac remuneratus [28 1Kb] , post datum seruande  fidei [1 1Kb] sacramentum domum rediit; sed in promissa fidelitate [2 1Kb] diu manere noluit, nec multo post perfidie sue penas dedit. Rex uero [3 1Kb] , ut dictum est, Aquisgrani in hibernis considens, ibi et natalem Domini et pascha more solito [4 1Kb] celebrauit.



DCCXCuII.

Barcinona ciuitas in limite Hispanico sita, que alternante rerum euentu nunc Francorum nunc Sarracenorum dicioni subiciebatur [5 1Kb] , tandem per Zatum Sarracenum, qui tunc eam inuaserat, regi reddita est. Nam is estatis initio Aquisgrani [6 1Kb] ad regem uenit, seque cum memorata [7 1Kb] ciuitate spontanea deditione illius potestati permisit [8 1Kb] . Qua recepta,  rex filium suum Hludewicum ad obsidionem [9 1Kb] Osce [10 1Kb] [a 1Kb] cum exercitu in Hispaniam [11 1Kb] misit, et ipse more solito propter [12 1Kb] contundendam perfide gentis contumaciam Saxoniam uastaturus intrauit. Nec prius destitit, quam omnes terminos eius peragrasset. Nam usque ad ultimos fines eius, qua inter Albim et Wisuram oceano alluitur [13 1Kb] , accessit. Inde regressus, cum Aquasgrani [14 1Kb] uenisset, ibique Abdellam Sarracenum, filium Ibin-Mauge [15 1Kb] regis, de Mauritania ad se uenientem suscepisset, legatumque Nicete [16 1Kb] patricii qui tunc Siciliam procurabat, nomine Theoctistum [17 1Kb] , litteras imperatoris de Constantinopoli missas deferentem audisset, consilium iniit, ut propter [18 1Kb] conficiendum Saxonicum bellum [19 1Kb] in  ipsa regione hiemaret. Sumpto igitur secum [20 1Kb] comitatu suo, Saxoniam petiit, castrisque super Wisuram positis consedit, et locum castrorum Heristelli [21 1Kb] uocari iussit, qui locus ab incolis usque in presens [b 1Kb] ita nominatur. Exercitum uero, quem secum adduxit, per totam Saxoniam in hiberna diuisit. Illuc Pippinum de Italia [22 1Kb] et Hludewicum de Hispanica expeditione regressos [23 1Kb] ad se uenire iussit, ibi legatos Hunorum cum magnis muneribus ad se [24 1Kb] missos audiuit et absoluit, ibi legatum Hadefonsi [25 1Kb] , regis Asturie [26 1Kb] atque Gallecie [27 1Kb] , dona sibi [28 1Kb] deferentem suscepit. Inde iterum Pippinum ad Italiam, Hludewicum ad Aquitaniam remisit [29 1Kb] , cum quo et Abdellam [30 1Kb] Sarracenum  ire iussit, qui postea, ut ipse uoluit, in Hispaniam ductus, et illorum fidei, quibus se credere non dubitauit, commissus est. Rex autem in Saxonia [1 1Kb] residens, ibi et natalem Domini et pascha celebrauit.



DCCXCuIII.

Cum iam uer adpeteret [2 1Kb] , nondum tamen propter inopiam pabuli [3 1Kb] exercitus de hibernis produci potuisset, Saxones transalbiani occasionem nancti [4 1Kb] , legatos regis qui ad eos ob iustitias faciendas missi erant [5 1Kb] , conprehensos interficiunt, paucis eorum quasi ad redimendum [6 1Kb] reseruatis, trucidantes cum ceteris et Godescalcum [7 1Kb] , regis legatum, quem ille ante paucos dies ad Sigifridum [8 1Kb] regem Danorum  miserat. Is cum eodem tempore [9 1Kb] reuerteretur [10 1Kb] , ab huius [c 1Kb] seditionis auctoribus interceptus atque occisus est. Quibus acceptis, rex grauiter commotus, congregato exercitu, in loco, cui Mimda [11 1Kb] . nomen, super Wisuram castra posuit, atque in fedifragos ac desertores arma corripuit, et ultor necis [12 1Kb] legatorum suorum, quicquid Saxonie inter Albiam ac [13 1Kb] Wisuram interiacet, totum ferro et igni uastauit. Transalbiani autem [14 1Kb] , superbia elati, eo quod regis legatos [15 1Kb] inpune occidere potuerunt, arreptis armis contra Abodritos proficiscuntur. Nam [16 1Kb] Abodriti auxiliatores [17 1Kb] Francorum semper fuerunt [18 1Kb] , ex [19 1Kb] quo semel ab eis in societatem recepti [20 1Kb] sunt. Quorum dux Thasco [21 1Kb] , cognito Transalbianorum motu, eis cum omnibus copiis suis in  loco qui Suentana [d 1Kb] uocatur occurrit, commissoque prelio, ingenti eos cede prostrauit. Nam in prima congressione quattuor milia eorum cecidisse, narrauit legatus regis, Eburis [22 1Kb] nomine, qui in eodem prelio fuit, et in Abodritorum acie dextrum cornu tenuit. Fusi igitur fugatique, et multis suorum amissis, cum magna calamitate ad loca sua reuersi sunt. At [23 1Kb] rex in Franciam regressus, cum Aquasgrani [1 1Kb]  uenisset, primo legatos Herene [2 1Kb] imperatricis ad se de [3 1Kb] Constantinopoli missos audiuit---nam Constantinus filius eius propter morum insolentiam [a 1Kb] a suis comprehensus et excecatus est---quibus petentibus, Sissinium [4 1Kb] , fratrem Tarasii [5 1Kb] Constantinopolitani episcopi, olim in prelio captum [6 1Kb] domum redire permisit. Legati fuere Michel [7 1Kb] , cognomento Ganglianos [8 1Kb] , et Theofilus [9 1Kb] presbyter de Blachernis [10 1Kb] . Post quorum absolutionem uenerunt [11 1Kb] de Hispania [12 1Kb] legati Hadefonsi [13 1Kb] regis, Basiliscus [14 1Kb] et Froia, munera deferentes que ille de manubiis [15 1Kb] , quas [16 1Kb] uictor apud Olisiponam [17 1Kb] [b 1Kb] ciuitatem a se expugnatam ceperat [18 1Kb] , regi mittere curauit, Mauros uidelicet septem cum totidem  mulis atque loricis, que licet pro dono [19 1Kb] mitterentur, magis tamen insignia uictorie uidebantur. Quos et [20 1Kb] benigne suscepit, et remuneratos honorifice dimisit [21 1Kb] . Insule Baleares, que nunc ac incolis earum Maiorica et Minorica uocitantur, a Mauris piraticam exercentibus depredate sunt. Rex uero Aquisgrani hiemauit, et ibi natalem Domini et pascha [22 1Kb] celebrauit.



DCCXCIX.

Rome Leo papa, cum, letaniam [23 1Kb] processurus, de Lateranis [24 1Kb] ad ecclesiam beati Laurentii, que ad Graticulam [25 1Kb] uocatur [c 1Kb] , equo sedens pergeret, in insidias a Romanis dispositas [26 1Kb] iuxta eandem basilicam incidit [27 1Kb] . Ubi equo deiectus [28 1Kb] , et erutis oculis ut aliquibus uisum est, lingua quoque amputata,  nudus ac semiuiuus in platea relictus est. Deinde iussu eorum qui huius facti auctores fuere, in monasterium sancti Herasmi [29 1Kb] martyris uelut ad curandum missus, Albini cuiusdam, cubicularii sui, cura noctu per murum dimissus [30 1Kb] , a Winigiso duce Spolitino [31 1Kb] , qui audito huiusmodi facinore Romam festinus aduenerat, susceptus, ac Spoletium [32 1Kb] deductus [33 1Kb] est. Cuius rei nuntium cum rex accepisset,  ipsum quidem, ut uicarium sancti Petri et Romanum pontificem, cum summo honore ad se precepit adduci, iter tamen suum, quod in Saxoniam facere constituerat, non omisit. Habito itaque generali conuentu super Rhenum in loco qui Lippeham [1 1Kb] uocatur, ibique eodem [2 1Kb] amne transmisso, cum toto exercitu suo ad Padrabrunnon [3 1Kb] accessit, ibique in castris considens, pontificis ad se properantis prestolatur aduentum. Misit interea Karlum filium suum [4 1Kb] ad Albim cum parte exercitus propter quedam negotia cum Wilcis [5 1Kb] et Abodritis disponenda, et quosdam Saxones de Nordliudis [6 1Kb] recipiendos. Cuius reuersionem [7 1Kb] cum expectat, uenit pontifex, et ualde honorifice ab illo [8 1Kb] susceptus est, mansitque  apud eum dies aliquot. Et cum ei cuncta, propter que uenerat intimasset, iterum Romam cum magno [9 1Kb] honore per legatos regis qui cum eo missi sunt, reductus, atque in locum suum restitutus est. Quo dimisso, rex paucos dies ibidem [10 1Kb] moratus, legatum Michelis [11 1Kb] patricii de Sicilia, nomine Danihelem [12 1Kb] , ad se missum absoluit. Accepit etiam tristem [13 1Kb] nuntium de Geroldi [14 1Kb] et Erici [15 1Kb] interitu, quorum alter, Geroldus [16 1Kb] uidelicet Baioarie prefectus, commisso cum Hunis prelio cecidit [17 1Kb] , alter uero, id est Ericus [18 1Kb] , post multa prelia et insignes uictorias apud Tharsaticam [19 1Kb] [a 1Kb] , Liburnie ciuitatem, insidiis oppidanorum interceptus atque interfectus [20 1Kb] est [b 1Kb] . Rebus itaque [21 1Kb] Saxonum pro rerum oportunitate dispositis, rex in Franciam reuertitur.  Et cum Aquisgrani hiemaret, Wido comes ac prefectus Brittanici limitis, qui eodem anno cum sotiis comitibus totam [22 1Kb] Brittonum [23 1Kb] prouinciam perlustrauerat, arma ducum qui se dediderunt [24 1Kb] , inscriptis singulorum nominibus, detulit. uidebatur enim, quod [25 1Kb] ea prouincia tum esset [26 1Kb] ex toto subacta, et esset, [26 1Kb] nisi perfide gentis instabilitas cito id [27 1Kb] aliorsum more solito commutasset [28 1Kb] . Allata sunt et signa, que occisis in Maiorica Mauris predonibus erepta fuerunt. Et Azan Sarracenus, prefectus Osce, claues [29 1Kb] urbis cum aliis donis regi [30 1Kb] misit, promittens eam se dediturum [31 1Kb] , si oportunitas eueniret. Sed et monachus quidam de Hierosolima [32 1Kb] ueniens,  benedictionem et reliquias de loco resurrectionis dominice, que patriarcha regi miserat, detulit. Et [1 1Kb] rex natalem Domini in eodem palatio residens [2 1Kb] celebrauit, ac monachum reuerti uolentem absoluens, Zacariam quendam, presbiterum de palatio suo, cum eodem ire iussit, cui et donaria sua ad illa ueneranda loca deferenda commisit.



DCCC.

Redeunte uerna [3 1Kb] temperie, medio fere Martio rex Aquisgrani [4 1Kb] digressus, litus oceani Gallici perlustrauit, et in ipso mari, quod tunc peratis [5 1Kb] Nordmannicis infestum erat [6 1Kb] , classem instituit, presidia disposuit, pascha [7 1Kb] in Centulo [8 1Kb] apud sanctum Ricarium celebrauit. Inde iterum per litus maris  iter [9 1Kb] agens, Ratumagum ciuitatem uenit, ibique Sequana amne transmisso, Turonos [10 1Kb] ad sanctum Martinum orationis causa profectus est, moratus [11 1Kb] ibi dies aliquot propter aduersam Liutgarde [12 1Kb] coniugis ualitudinem [13 1Kb] , que ibidem et defuncta et humata est: obiit autem diem [14 1Kb] 2. Non. Iun. Inde per Aurelianos ac Parisios Aquasgrani [15 1Kb] reuersus est, et mense Augusto [16 1Kb] inchoante Mogontiacum ueniens, generalem conuentum ibidem habuit, et iter in Italiam condixit [17 1Kb] : atque inde profectus, cum exercitu Rauennam uenit, ibique septem non amplius dies moratus, Pippinum filium suum cum eodem exercitu in terram Beneuentanorum ire iussit; mouensque de Rauenna simul [18 1Kb] cum filio, Anconam usque peruenit; quo ibi dimisso, Romam proficiscitur.  Cui cum [19 1Kb] pridie quam illo [20 1Kb] ueniret, Leo papa apud Nomentum [21 1Kb] [a 1Kb] occurrisset [22 1Kb] , et cum magna eum [23 1Kb] ueneratione ibidem suscepisset [24 1Kb] , post cenam, qua simul refecti sunt, illo ibi manente, pontifex ad urbem precessit [25 1Kb] , et in crastinum [26 1Kb] in gradibus basilice beati Petri apostoli cum episcopis et uniuerso clero consistens, aduenientem [27 1Kb] [b 1Kb] equoque descendentem Deo laudes dicendo et gratias agendo suscepit, et cunctis psallentibus in ecclesiam eiusdem beatissimi [28 1Kb] apostoli Deum glorificans atque magnificans introduxit. Facta sunt hec 8. Kal. Decemb. Post septem uero dies rex concione uocata,  cur Romam uenisset, omnibus patefecit, et exinde cotidie [1 1Kb] propter que uenerat [2 1Kb] facienda operam impendit; in quibus uel maximum uel [3 1Kb] difficillimum erat, quod primo [4 1Kb] inchoatum est, de inuestigandis uidelicet que pontifici obiciebantur criminibus. Qui tamen, postquam nullus eorundem criminum probator esse uoluit, coram omni populo in basilica beati Petri apostoli euangelium ferens ambonem conscendit, inuocatoque sancte Trinitatis nomine, de obiectis se criminibus iurando [5 1Kb] purgauit. Eadem die Zacarias presbiter quem rex Hierosolimam [6 1Kb] miserat, cum duobus monachis quos patriarcha cum eo ad regem misit, Romam uenit, qui [7 1Kb] benedictionis gratia claues sepulcri dominici [8 1Kb]  ac loci caluarie cum uexillo detulerunt. Quos rex benigne receptos [9 1Kb] per aliquot [10 1Kb] dies [11 1Kb] secum detinuit, et redire uolentes [12 1Kb] remuneratos absoluit.



DCCCI.

Ipse autem cum die sacratissima natalis Domini ad missarum solemnia celebranda [13 1Kb] basilicam beati Petri apostoli fuisset ingressus, et coram altari, ubi ad orationem se inclinauerat, adsisteret, Leo papa coronam capiti eius imposuit, cuncto Romanorum populo adclamante: Karolo Augusto, a Deo coronato  magno et pacifico imperatori Romanorum, uita et uictoria! Post quas laudes ab eodem pontifice [14 1Kb] more antiquorum principum adoratus est, ac deinde, omisso Patricii nomine, imperator et Augustus appellatus. Post paucos uero [15 1Kb] dies, iubente ipso, hii qui eundem pontificem anno superiore deposuerunt [16 1Kb] , in iudicium adducti, et habita de eis questione, secundum legem Romanam, ut maiestatis rei [17 1Kb] , capitis damnati sunt. Pro quibus tamen papa pio affectu apud imperatorem intercessit, nam et uita et membrorum integritas eis concessa est; ceterum pro facinoris [18 1Kb] magnitudine exilio deportati sunt. Huius factionis fuere principes Paschalis nomenclator [19 1Kb] [b 1Kb] et Campulus saccellarius [20 1Kb] [c 1Kb] , et  multi alii Romane urbis habitatores nobiles, qui simul omnes eadem sententia damnati sunt. Ordinatis deinde Romane urbis et apostolici totiusque Italie non tantum publicis sed etiam ecclesiasticis et priuatis rebus---nam tota [1 1Kb] hieme non aliud fecit imperator---missaque iterum in Beneuentanos expeditione cum Pippino filio suo, ipse post pascha 7 Kalend. Maias Roma profectus, Spoletium [2 1Kb] uenit. Ibi dum esset, 2,Kalend. Maias hora noctis secunda terre motus maximus [3 1Kb] factus est, quo tota Italia grauiter concussa est. Quo motu tectum basilice beati Pauli [a 1Kb] apostoli magna ex parte cum suis trabibus decidit [4 1Kb] , et in quibusdam locis urbes [5 1Kb] montesque [6 1Kb] ruerunt. Eodem anno loca quedam [7 1Kb] circa Rhenum fluuium et in Gallia et in Germania  tremuerunt. Pestilentia propter mollitiem [8 1Kb] hiberni temporis [9 1Kb] facta est. Imperator de Spoletio [10 1Kb] Rauennam uenit, et aliquot [11 1Kb] [R. ueniens, a. A. L.] dies ibi moratus, Papiam perrexit. Ibi nuntiatur [12 1Kb] ei, legatos Aaron, regis Persarum, [Aaron Amiralmumminin r. P. A. L.] portum Pisas [13 1Kb] intrasse; quibus obuiam [14 1Kb] mittens, inter uercellos [15 1Kb] et Eporediam [16 1Kb] [b 1Kb] [Eporeiam A. L.] eos sibi fecit presentari. Unus enim ex [Unus ex A. L.] eis erat Persa de oriente, legatus predictique regis [legatus r. Persarum A. L]---nam duo fuerant---alter Sarracenus de Africa, legatus Amirati Abraham, qui in confinio Africe in Fossato [c 1Kb] presidebat; qui Isaac Iudeum, quem imperator ante quadriennium ad memoratum regem [ad reg. A. L.] Persarum cum  Lantfrido et Sigimundo [17 1Kb] legatis suis miserat [Sigim. miserat A. L.], reuersum cum magnis muneribus nuntiauerunt. Nam Lantfridus ac Sigimundus [18 1Kb] ambo in eodem itinere defuncti sunt [ambo defuncti erant. A. L.]. Tum ille misit Ercanbaldum [19 1Kb] notarium in Liguriam ad classem parandam, qua [20 1Kb] elefans [21 1Kb] et ea que cum [22 1Kb] eo adferebantur [23 1Kb] [deferebantur A. L.] subueherentur. Ipse uero, celebrato die natali sancti Iohannis Baptiste apud Eporediam, Alpes transgressus [24 1Kb] in Galliam reuersus est. Ipsa estate capta est Barcinona, ciuitas in Hispania [25 1Kb] , iam biennio obsessa. Zatun [26 1Kb] prefectus eius et alii  conplures Sarraceni conprehensi. Et in Italia Teate [27 1Kb] [d 1Kb] ciuitas similiter capta et incensa est, eiusque [28 1Kb] prefectus Roselmus conprehensus [29 1Kb] . Castella que ad ipsam ciuitatem pertinebant, in dedicionem accepta sunt. Zatun et Roselmus una die ad presentiam imperatoris deducti [30 1Kb] , et exilio damnati sunt. Ipsius anni mense Octobrio [31 1Kb] Isaac Iudeus de Africa cum elefanto regressus, portum ueneris [e 1Kb] intrauit; et quia propter niues [32 1Kb] Alpes transire non potuit, uercellis hiemauit. Imperator Aquisgrani palatio natale [33 1Kb] Domini celebrauit [celebr. Et inmutau. se numerus annor. in A. L.]



DCCCII.

Herena imperatrix de Constantinopoli misit legatum  nomine Leonem, spatharium propter pacem confirmandam [de pace confirmanda A. L.] inter Francos et Grecos, et imperator uicissim propter ipsum, absoluto illo, misit Iesse, episcopum Ambianensem, et Helmgaudum [34 1Kb] comitem Constantinopolim, ut pacem cum ea statuerent. [35 1Kb] Celebratum est pascha Aquisgrani palatio. Ipsius anni mense Iulio, 13 Kalend. Augusti, uenit Isaac cum elefanto et ceteris muneribus, que a rege Persarum missa sunt, et Aquisgrani omnia imperatori detulit. Nomen elefanto [elefanti A. L.] erat Abulabaz [36 1Kb] . Ortona [f 1Kb] ciuitas in Italia in deditionem accepta. Luceria [g 1Kb] quoque frequenti obsidione fatigata et ipsa in deditionem uenit, presidiumque nostrorum in ea positum. Imperator estatis tempore in  Arduenna uenatibus indulgens, [u. operam dedit, et A. L.] misso Saxonum [37 1Kb] exercitu, transalbianos Saxones uastauit. Grimaldus [38 1Kb] , Beneuentanorum dux, in Luceria [39 1Kb] Winigisum [40 1Kb] comitem Spoletii, qui presidio preerat, aduersa ualitudine fatigatum obsedit [41 1Kb] , et in deditionem accepit, captumque honorifice habuit. Imperator Aquisgrani natalem Domini celebrauit. [Et inmutau. se numerus annorum in A. L.]



DCCCIII.

Hac hieme circa ipsum palatium et finitimas regiones terre motus factus, et mortalitas subsequuta [1 1Kb]  est. [* 1Kb] Winigisus [2 1Kb] a Grimoldo [3 1Kb] redditus est, et missi imperatoris [4 1Kb] de Constantinopoli reuersi sunt, et uenerunt cum eis [5 1Kb] legati Nicifori imperatoris, qui tunc rempublicam regebat---nam Herenam [6 1Kb] post aduentum legationis Francice [7 1Kb] deposuerunt---quorum nomina fuerunt Michahel [8 1Kb] episcopus, Petrus abbas et Calistus [9 1Kb] candidatus [a 1Kb] . Qui uenerunt ad imperatorem in Germania super fluuium Sala, in loco qui dicitur Saltz [10 1Kb] [b 1Kb] , et pactum faciende [11 1Kb] pacis in scripto susceperunt [12 1Kb] . Et inde [13 1Kb] dimissi cum epistola imperatoris, Romam regressi atque Constantinopolim reuersi sunt. [** 1Kb] Imperator autem in Biaoariam profectus [*** 1Kb] , dispositis Pannoniarum causis, Decembrio mense Aquasgrani reuersus est, ibique natalem Domini  celebrauit. [Et inmutat. est numerus annor. in A. L.]



DCCCIu.

Imperator Aquisgrani [14 1Kb] hiemauit [* 2Kb] ; estate autem in Saxoniam ducto exercitu, omnes [15 1Kb] qui trans Albiam [16 1Kb] et in Wihmuodi [17 1Kb] habitabant Saxones cum [18 1Kb] mulieribus [19 1Kb] et infantibus transtulit in Franciam, et pagos transalbianos Abodritis dedit. Eodem tempore Godofridus, rex Danorum, uenit cum classe sua necnon et omni equitatu regni sui ad locum qui dicitur Sliesthorp [20 1Kb] [d 1Kb] , in confinio regni sui et Saxonie. Promisit enim, se ad colloquium imperatoris uenturum, sed [21 1Kb] consilio suorum inhibitus  [c. s. territus A. L.], propius [22 1Kb] non accessit. Imperator autem super [accessit sed quicquid uoluit  per legatos mandauit. Nam i. s. A. L.] Albiam fluuium sedebat, in loco qui dicitur Holdunsteti [23 1Kb] [e 1Kb] , et missa ad Godofridum legatione pro perfugis reddendis, medio [24 1Kb] Septembrio Coloniam uenit. Dimissoque exercitu, primo Aquasgrani, deinde Arduennam [25 1Kb] petit [26 1Kb] , et uenationibus indulgens, Aquasgrani reuersus est. Medio Nouembrio allatum est ei, Leonem papam natalem Domini cum eo celebrare uelle, ubicumque hoc contingere potuisset. Quem statim, misso ad sanctum Mauricium Karlo filio suo, honorifice suscipere iussit. Ipse obuiam illi Remorum ciuitatem [** 1Kb] profectus est, ibique susceptum [27 1Kb] , primo Carisiacum uillam, ubi natalem Domini celebrauit [*** 1Kb] , deinde Aquasgrani [28 1Kb] perduxit, et donatum magnis muneribus, per Baioariam ire uolentem, deduci  fecit usque Rauennam. Causa aduentus eius hec erat: Perlatum est ad imperatorem estate preterita, Christi sanguinem in Mantua ciuitate fuisse repertum, propter hoc misit ad papam, petens ut huius fame ueritatem inquireret. Qui accepta occasione exeundi, primo in Langobardiam, quasi pro inquisitione predicta profectus est, indeque arrepto  itinere, subito ad imperatorem usque peruenit. Mansitque apud illum dies octo, et sicut dictum est, Romam repedauit. [Et inmutat. est numerus annor. in A. L.] [**** 1Kb]

[Rigbodo [1 1Kb] Treuerum episcopus obiit Kalend. Octobris. B 2. 3.]



DCCCu.

Non multo post Capcanus [2 1Kb] , princeps Hunorum, propter necessitatem populi sui imperatorem adiit [3 1Kb] , postulans [4 1Kb] sibi locum dari ad habitandum inter Sabariam [a 1Kb] et Carnuntum [5 1Kb] [b 1Kb] , quia propter infestationem Sclauorum in pristinis sedibus esse non poterat. [6 1Kb] Quem imperator benigne suscepit---erat  enim Capcanus [7 1Kb] christianus, nomine Theodorus---et precibus eius annuens, muneribus donatum redire permisit. Qui rediens [8 1Kb] ad populum suum, pauco [9 1Kb] tempore transacto diem obiit. Et misit Caganus [10 1Kb] unum de optimatibus [11 1Kb] suis, petens sibi honorem antiquum, quem Caganus [12 1Kb] apud Hunos [13 1Kb] habere solebat. Cuius precibus imperator adsensum prebuit, et summam totius regni iuxta priscum eorum ritum Caganum [14 1Kb] habere precepit. Eodem anno [* 1Kb] misit exercitum suum cum filio suo Karlo in terram Sclauorum, qui uocantur [15 1Kb] Beheimi [16 1Kb] [** 2Kb] . Qui omnem [17 1Kb] illorum [18 1Kb] patriam depopulatus, ducem eorum nomine Bechonem [19 1Kb] [Lechonem A. L.] occidit, et inde regressus, in uosego [20 1Kb] silua ad patrem [21 1Kb] uenit, in loco qui dicitur Camp [c 1Kb] . Nam imperator Iulio  mense de Aquisgrani profectus, per Theodonis uillam [22 1Kb] atque Mettis [profectus Theod. u. a. per Mettis. A. L.] transiens, uosegum [23 1Kb] petiit. Ibique uenationi [24 1Kb] uacans [uen. operam dans A. L.], post reuersionem exercitus ad Rumerici [25 1Kb] castellum [d 1Kb] profectus, ibique aliquantum [26 1Kb] temporis moratus, ad hiemandum in Theodonis-uilla palatio suo consedit. Ibi ad eum [27 1Kb] ambo [28 1Kb] filii sui Pippinus et Hludoicus uenerunt, celebrauitque ibi natalem Domini. [Et inmutau. se num. annor. in A. L.]



DCCCuI.

Statim post natalem Domini uenerunt Willeri [29 1Kb] et Beatus, duces uenetie, necnon et Paulus dux Iadere [30 1Kb] [e 1Kb] atque [31 1Kb] Donatus eiusdem ciuitatis episcopus, legati Dalmatarum [32 1Kb] , ad presentiam imperatoris cum magnis donis. Et facta est ibi ordinatio ab imperatore de ducibus et populis [33 1Kb] tam  uenetie quam Dalmatie. Illisque absolutis, conuentum habuit imperator cum primoribus et optimatibus Francorum de pace constituenda et conseruanda inter filios suos, et diuisione regni facienda in tres partes, ut sciret unusquisque illorum, quam partem tueri et regere debuisset, si superstes [34 1Kb] illi deueniret [eueniret A. L.]. De hac partitione et testamentum factum, et iureiurando ab optimatibus Francorum confirmatum, et constitutiones [35 1Kb] pacis conseruande causa [36 1Kb] facte, atque hec omnia litteris mandata sunt, et Leoni pape, ut his sua manu subscriberet, per Einhardum [37 1Kb] missa. Quibus  pontifex lectis, et adsensum prebuit, et propria  manu subscripsit. Imperator, dimisso utroque filio [1 1Kb] in regnum sibi deputatum, Pippino scilicet et Hludoico, de uilla Theodonis [Th. palatio A. L.] per Mosellam et Rhenum secunda aqua Nouiomagum [2 1Kb] nauigauit, ibique [3 1Kb] sanctum quadragesimale ieiunium et sacratissimam pasche festiuitatem celebrauit. Et inde post non multos dies Aquasgrani ueniens. Karlum filium suum in terram Sclauorum [4 1Kb] qui dicuntur [5 1Kb] Sorabi, et sedent [Sorabi qui sedent A. L.] super Albim [6 1Kb] fluuium, cum exercitu misit, in qua expeditione Miliduoch [7 1Kb] Sclauorum dux interfectus est, duoque castella ab exercitu edificata, unum super ripam fluminis Sale, alterum iuxta fluuium Albim [a 1Kb] . Sclauisque pacatis, Karlus cum exercitu regressus, in loco qui dicitur Silli [8 1Kb] [b 1Kb] super  ripam Mose fluminis ad imperatorem uenit. Missa est et manus de Baioaria et Alamannia atque Burgundia sicut anno superiore in terram Beeheim [9 1Kb] , uastataque terre non minima portione, absque ullo graui incommodo regressa. Eodem anno in Corsicam insulam contra Mauros qui eam uastabant classis de Italia a Pippino missa est, cuius aduentum Mauri non expectantes abscesserunt; unus tamen nostrorum, Hadumarus comes [10 1Kb] ciuitatis Genue, inprudenter contra eos dimicans occisus est. In Hispania uero Nauarri [11 1Kb] et Pampilonenses [12 1Kb] , qui superioribus annis ad Sarracenos [13 1Kb] defecerant, in fidem recepti sunt. Classis a Niciforo imperatore, cui Niceta patricius preerat, ad reciperandam [14 1Kb] Dalmatiam mittitur, et legati qui ante quattuor fere annos ad  [qui dudum a. A. L.] regem Persarum missi sunt, per ipsas Grecarum nauium stationes transuecti, ad Taruisiani [15 1Kb] portus receptaculum, nullo aduersariorum sentiente, regressi sunt. Imperator celebrauit natalem Domini Aquisgrani. [Et inmutat. est numerus annor. in A. L.]



DCCCuII.

Anno superiore 4. Non. Septembr. fuit eclypsis lune; tunc stabat sol in decima sexta parte uirginis, luna autem in decima sexta parte Piscium; hoc autem anno pridie Kal. Febr. fuit [16 1Kb] luna decima septima, quando stella Iouis quasi per eam transire uisa est, et 3. Id. Febr. fuit eclypsis solis media die, stante utroque sidere in uicesima quinta parte  Aquarii. Iterum 4. Kal. Mart. fuit eclypsis lune, et apparuerunt acies eadem nocte mire magnitudinis, et sol stetit in undecima parte Piscium, et luna in  undecima parte uirginis. Nam et stella Mercurii 16 Kal. Aprilis uisa est in sole quasi parua macula nigra, paululum superius media [17 1Kb] [nigra, tamen p. s medio A. L.] centro eiusdem sideris, que a nobis [18 1Kb] octo dies conspicitur. [19 1Kb] Sed quando primum intrauit uel exiuit, nubibus impedientibus minime notare [adnotare A. L.] potuimus. [20 1Kb] Iterum mense Augusti [21 1Kb] 11. Kal. Septemb. eclypsis lune facta est hora [22 1Kb] noctis tertia, sole posito in quinta parte uirginis et luna in quinta parte Piscium. Sicque ab anni superioris Septembrio usque ad anni presentis Septembrium ter luna obscurata est et sol semel. Radbertus [23 1Kb] , missus imperatoris, qui de oriente reuertebatur, defunctus est, et legatus regis Persarum, nomine Abdella, cum monachis de Hierusalem, qui  legatione Thome patriarche fungebantur, quorum nomina fuere Georgius et Felix [hic Georgius [24 1Kb] est abba in monte Oliueti, et cui patria Germania est, qui etiam proprio uocatur nomine Egilbaldus [25 1Kb] Ann. Laur.] ad imperatorem peruenerunt, munera deferentes que predictus rex imperatori miserat, id est papilionem et tentoria atrii [atrii uario colore facta A. L.] mire magnitudinis et pulchritudinis; erant enim omnia bissina, tam tentoria quam et funes eorum, diuersis tincta coloribus. Fuerunt preterea munera prefati regis pallia sirica [26 1Kb] multa et preciosa, et odores atque unguenta et balsamum; nec non et horologium ex auricalco arte mechanica mirifice conpositum, in quo duodecim horarum cursus ad clepsidram uertebatur, cum totidem ereis  pilulis, que ad completionem horarum decidebant, et casu suo subiectum sibi cimbalum tinnire faciebant, additis in eodem eiusdem numeri equitibus, qui per duodecim fenestras completis horis exiebant, et inpulsu egressionis sue totidem fenestras, que prius erant aperte, claudebant; nec non et alia multa erant in ipso horologio, que nunc enumerare longum est. Fuerunt preterea inter predicta munera candelabra duo ex auricalco mire magnitudinis et proceritatis; que omnia in Aquense [omnia Aquis A. L.] palacio ad imperatorem delata sunt. Imperator legatum et monachos per aliquantum tempus secum retinens, in Italiam direxit, atque ibi eos tempus nauigationis expectare iussit; eodemque anno Burchardum [27 1Kb] comitem stabuli sui  cum classe misit in Corsicam, ut eam a Mauris, qui superioribus annis illuc predatum uenire consueuerant, defenderet; qui iuxta consuetudinem  suam de Hispanie gressi, primo Sardiniam adpulsi [1 1Kb] sunt, ibique cum Sardis prelio commisso, et multis suorum amissis---nam tria milia ibi cecidisse perhibentur---in Corsicam recto cursu peruenerunt. Ibi iterum in quodam portu eiusdem insule cum classe cui Burchardus [2 1Kb] preerat, prelio decertauerunt, uictique ac fugati sunt, amissis tredecim nauibus et plurimis suorum interfectis. Adeo illo anno in omnibus locis aduersa fortuna fatigati sunt, ut ipsi sibi hoc accidisse testati sint [3 1Kb] , eo quod anno superiore contra omnem iustitiam de Patelaria [4 1Kb] [a 1Kb] insula sexaginta monachos asportatos in Hispania [5 1Kb] uendiderunt, quorum aliqui per liberalitatem [6 1Kb] imperatoris iterum ad sua [iterum in sua A. L.] loca reuersi sunt. Niceta patricius, qui cum classe constantinopolitana sedebat in uenetia, pace facta cum  Pippino rege, et indutiis usque ad mensem Augustum constitutis, statione soluta Constantinopolim regressus est. Hoc anno [7 1Kb] imperator pascha Aquis celebrauit nec non et natalem Domini. [Et inmutat. est numerus annor. in A. L.]



DCCCuIII.

Hiemps mollissima hac pestilens fuit in illo tempore, uereque inchoante imperator Nouiomagum profectus, transacto ibi quadragesimali ieiunio, celebrato etiam sancto pascha, iterum Aquas [8 1Kb] regressus est. Et quia nunciabatur, Godofridum regem Danorum in Abodritos cum exercitu traiecisse, Karlum filium suum ad Albiam cum ualida Francorum et Saxonum manu misit, iubens uesano regi  resistere, si Saxonie terminos adgredi temptaret. Sed ille statiuis per aliquot dies in litore habitis, expugnatis etiam et manu captis aliquot Sclauorum castellis, cum magno copiarum suarum detrimento reuersus est. Nam licet Drasconem [9 1Kb] , ducem Abodritorum, popularium fidei diffidentem loco pepulisset, Godelaibum [10 1Kb] , alium ducem, dolo captum patibulo suspendisset, Abodritorum duas partes sibi uectigales fecisset, optimos tamen militum suorum et manu promptissimos amisit, et cum eis filium fratris sui, nomine Reginoldum, qui in obpugnatione  cuiusdam oppidi cum plurimis Danorum primoribus interfectus est. Filius autem imperatoris Karlus [11 1Kb] Albiam ponte iunxit [12 1Kb] , et exercitum cui preerat in Linones [13 1Kb] et Smeldingos [14 1Kb] [b 1Kb] , qui et ipsi ad Godofridum regem defecerant, quanta potuit celeritate transposuit, populatisque circumquaque eorum agris, transito iterum flumine, cum incolomi exercitu in Saxoniam se recepit. Erant cum Godofrido in expeditione predicta Sclaui qui dicuntur Wiltzi [15 1Kb] , qui propter antiquas inimicitias quas cum Abodritis [16 1Kb] habere solebant, sponte se copiis eius coniunxerunt [17 1Kb] , ipsoque in regnum suum reuertente, cum preda quam in Abodritis capere potuerunt, et ipsi domum regressi sunt. Godofridus uero, priusquam reuerteretur, destructo [18 1Kb] emporio, quod in oceani litore constitutum, lingua Danorum Reric [c 1Kb] dicebatur,  et magnam regno illius commoditatem uectigalium persolutione prestabat, translatisque inde negotiatoribus, soluta classe ad portum qui Sliesthorp [19 1Kb] dicitur cum uniuerso exercitu uenit. Ibi [20 1Kb] per aliquot dies moratus, limitem regni sui qui Saxoniam respicit, uallo munire constituit, eo modo, ut ab orientali maris sinu, quem illi Ostarsalt [21 1Kb] [d 1Kb] dicunt, usque ad occidentalem oceanum totam Aegidore [e 1Kb] fluminis Aquilonalem ripam munimentum ualli pretexeret, una tantum [22 1Kb] porta dimissa, per quam [23 1Kb] carra et equites emitti et recipi potuissent: diuiso itaque opere inter duces copiarum, domum reuersus est. Interea rex Nordanhumbrorum [24 1Kb] de Brittania insula, nomine Eardulf [25 1Kb] , regno et patria pulsus,  ad imperatorem dum adhuc Nouiomagi moraretur uenit, et patefacto aduentus sui negotio, Romam proficiscitur, Romaque rediens, per legatos Romani pontificis et domni imperatoris in regnum suum reducitur. [26 1Kb] Preerat tunc temporis ecclesie Romane Leo tertius, cuius legatus ad Brittaniam directus est Aldulfus [27 1Kb] diaconus de ipsa Brittania [28 1Kb] , natione Saxo, et cum eo ab imperatore [29 1Kb] missi abbates duo Hrotfridus [30 1Kb] notarius [f 1Kb] et Nantharius [31 1Kb] abbas de sancto Audemaro [32 1Kb] . Imperator uero edificatis per legatos suos super Albim fluuium duobus  castellis, presidioque in eis contra Sclauorum incursiones disposito, Aquisgrani hiemauit, natalemque [1 1Kb] Domini et sanctum pascha ibidem celebrauit. [Et [2 1Kb] inmutat. est [3 1Kb] numer. annor. in A. L.]



DCCCIX.

Classis de Constantinopoli missa primo Dalmatiam deinde ueneciam [4 1Kb] appulit, cumque ibi hiemaret, pars eius Comiaclum [a 1Kb] insulam accessit, commissoque prelio contra presidium quod in ea dispositum erat, uicta atque fugata ueneciam recessit. Dux autem qui classi preerat, nomine Paulus, cum de pace inter Francos et Grecos constituenda, quasi sibi hoc esset iniunctum, apud Pippinum [5 1Kb] Italie regem agere moliretur, Wilhareno [6 1Kb] et beato uenetie ducibus omnes inchoatus eius [7 1Kb] impedientibus,  atque ipsi etiam insidias parantibus [8 1Kb] , cognita illorum fraude, discessit. At in occiduis partibus [9 1Kb] , domnus Hludoicus rex cum exercitu Hispaniam ingressus, Dertosam [10 1Kb] [b 1Kb] ciuitatem in ripa Hiberi [11 1Kb] fluminis sitam obsedit, consumptoque in obpugnatione [expugnatione A. L.] illius aliquanto tempore, postquam eam tam cito capi non posse uidit, dimissa obsidione, cum incolomi exercitu in Aquitaniam se recepit. Postquam Aldulfus [12 1Kb] rex Nordanhumbrorum [13 1Kb] reductus est in regnum suum, et legati imperatoris atque pontificis reuersi sunt, unus ex eis, Aldulfus uidelicet diaconus [Ardulf. diacon. A. L.], a piratis captus est, ceteris sine periculo traicientibus, ductusque ab eis in Brittania [14 1Kb] , a quodam [15 1Kb] Cenulfi [16 1Kb] regis homine redemptus est,  Romamque reuersus. [17 1Kb] In Tuscia Populonium [18 1Kb] , ciuitas maritima, a Grecis qui Orobiote [19 9Kb] [c 1Kb] uocantur depredata est. Mauri quoque de Hispania Corsicam ingressi, in ipso sancto paschali sabbato ciuitatem quandum diripuerunt, et preter episcopum ac paucos senes atque infirmos nichil in ea reliquerunt. Interea Godofridus rex Danorum per negotiatores quosdam mandauit, se audisse, quod imperator ei fuisset iratus, pro eo [iratus eo A. L.] quod in Abodritos anno superiore duxit exercitum, et suas ultus [20 1Kb] est iniurias, addens uelle se purgare ab eo quod ei obiciebatur; federis inruptionem [21 1Kb]  ab illis primo [22 1Kb] fuisse inchoatam. Petebat etiam, ut conuentus comitum [23 1Kb] imperatoris atque suorum iuxta terminos regni sui trans Albim fieret, in quo res inuicem geste proferri et emendatione digna inter partes enumerari [24 1Kb] potuissent. Non abnuit imperator; colloquiumque trans Albiam habitum cum primoribus Danorum, in loco qui dicitur Badenfliot [25 1Kb] [d 1Kb] , multisque hinc et inde prolatis atque enumeratis rebus, negotio penitus infecto discessum est. Thrasco [26 1Kb] uero, dux Abodritorum, postquam filium suum postulanti Godofrido obsidem dederat, collecta [27 1Kb] popularium manu, et auxilio a Saxonibus accepto, uicinos suos Wiltzos adgressus, agros eorum ferro et igni uastat [28 1Kb] regressusque domum cum ingenti preda, accepto iterum a Saxonibus ualidiori  auxilio, Smeldingorum maximam ciuitatem [29 1Kb] expugnat, atque his successibus omnes qui ab eo defecerant, ad suam societatem reuerti cegit. His ita gestis, imperator de Arduenna Aquas reuersus, mense Nouembrio concilium habuit de processione Spiritus sancti, quam questionem Ioannes [30 1Kb] quidam monachus Hierosolimis primo commouit; cuius definiende causa Bernharius [31 1Kb] episcopus Wormacensis [32 1Kb] et Adalhardus [33 1Kb] abbas [34 1Kb] monasterii Corbeie [35 1Kb] Romam ad Leonem papam missi sunt. Agitatum est etiam in eodem concilio de statu ecclesiarum et conuersatione eorum, qui in eis Deo seruire dicuntur, nec aliquid tamen definitum est propter rerum, ut uidebatur, magnitudinem. Imperator autem, cum ei multa de iactantia et superbia regis Danorum  nuntiarentur, statuit trans Albiam fluuium ciuitatem edificare, Francorumque in ea ponere presidium. Cumque ad hoc per Galliam atque Germaniam homines congregasset [36 1Kb] , armisque ac ceteris [37 1Kb] ad usum necessariis [38 1Kb] rebus instructos per Frisiam ad locum destinatum ducere iussisset, Thrasco [39 1Kb] dux Abodritorum in emporio [40 1Kb] Reric [41 1Kb] ab hominibus Godofridi per dolum interfectus est. Sed imperator, postquam locus ciuitati constituende [42 1Kb] fuerat exploratus, Egbertum [43 1Kb] comitem huic negotio exsequendo preficiens, Albim traicere et locum iussit occupare. Est autem locus super ripam Sturie [e 1Kb] fluminis,  uocabulo Esesfelth [1 1Kb] [a 1Kb] , et occupatus est ab Egberto [2 1Kb] et comitibus Saxonicis circa idus Martias, et muniri ceptus [3 1Kb] . Aureolus comes [4 1Kb] , qui in commertio Hispanie atque Gallie trans Pirineum contra Oscam et Cesaraugustam [5 1Kb] residebat, defunctus est, et Amoroz [6 1Kb] , prefectus Cesarauguste atque Osce, locum eius [O. ministerium eius A. L.] inuasit, et in castellis [7 1Kb] illius presidia disposuit, missaque ad imperatorem [8 1Kb] legatione, sese cum omnibus que habebat in deditionem illi uenire uelle promisit. Eclypsis lune contigit 7. Kal. Ianuar.



DCCCX.

Amoroz [9 1Kb] , Cesarauguste [10 1Kb] prefectus, postquam imperatoris legati ad eum peruenerunt, petiit ut colloquium fieret inter ipsum et Hispanici limitis custodes,  promittens se in eo colloquio cum suis omnibus in imperatoris dicionem esse uenturum; quod licet imperator ut fieret annuisset, multis interuenientibus causis remansit infectum. Mauri, de tota Hispania maxima classe [11 1Kb] conparata, primo Sardiniam, deinde Corsicam appulerunt, nulloque in ea inuento presidio, insulam pene totam subegerunt [12 1Kb] . Interea Pippinus rex, perfidia ducum ueneticorum incitatus, ueneciam bello terraque marique iussit appetere, subiectaque uenecia [b 1Kb] ac ducibus eius in deditionem acceptis, eandem classem ad Dalmacie litora uastanda misit. Sed cum Paulus, Cefalanie [13 1Kb] prefectus, cum orientali classe ad auxilium Dalmatis ferendum aduentaret, regia classis ad propria regreditur. Hruodtrud [14 1Kb] , filia imperatoris que natu maior  erat [15 1Kb] , 8. Idus Iun. [16 1Kb] diem obiit. Imperator uero Aquisgrani adhuc agens et contra Godofridum regem expeditionem meditans, nuntium accepit, classem ducentarum nauium de Nordmannia [17 1Kb] Frisiam appulisse, totasque Frisiaco litori adiacentes insulas esse uastatas, iamque exercitum illum in continenti esse, ternaque prelia cum Frisionibus commisisse [18 1Kb] , Danosque uictores tributum uictis inposuisse, et uectigalis nomine centum libras argenti a Frisionibus  iam esse solutas, regem uero Godofridum domi esse. Et reuera ita erat. Qui nuntius adeo imperatorem concitauit, ut missis in omnes circumquaque regiones ad congregandum exercitum nuntiis, ipse sine mora palatio exiens [19 1Kb] , primo quidem classi occurrere [20 1Kb] , deinde transmisso Rheno flumine, in loco qui Lippeham [21 1Kb] uocatur copias que nondum conuenerant statuit operiri; ubi dum aliquot dies moraretur, elefans ille, quem ei Aaron rex Sarracenorum miserat, subita morte periit. Congregatis tandem copiis, quanta potuit celeritate ad Alaram [22 1Kb] fluuium contendit, castrisque iuxta confluentem eius, quo Wisure flumini coniungitur, positis, minarum Godofridi regis prestolatur euentum. Nam rex ille, uanissima spe uictorie inflatus, acie se cum imperatore congredi  uelle iactabat. Sed dum imperator in memorato loco statiua haberet, diuersarum rerum nuntii ad eum deferuntur [23 1Kb] . Nam et classem que Frisiam uastabat domum regressam, et Godofridum regem a quodam suo satellite interfectum, castellum uocabulo Hohbuoki [24 1Kb] [c 1Kb] Albie flumini adpositum, in quo Odo legatus imperatoris et orientalium Saxonum erat presidium, a Wiltzis [25 1Kb] captum; et Pippinum filium eius, regem Italie, 8. Idus Iul. de corpore migrasse; duasque legationes de diuersis terrarum partibus, unam de Constantinopoli, alteram de Corduba [26 1Kb] , pacis faciende causa aduentare narratur. Quibus ille acceptis, disposita pro temporis conditione Saxonia, domum reuertitur. Tanta fuit in ea expeditione boum pestilentia, ut pene nullus tanto exercitui  superesset, quin omnes usque ad unum interirent [27 1Kb] ; et non solum ibi, sed etiam super [etiam per A. L.] omnes [28 1Kb] imperatori subiectas prouincias illius generis animalium mortalitas inmanissime grassata est. Imperator Aquasgrani ueniens mense Octobrio [29 1Kb] , memoratas legationes audiuit, pacemque cum Niciforo imperatore et cum Abulaz rege Hispanie fecit. Nam Niciforo uenetiam reddidit [30 1Kb] [d 1Kb] , et Haimricum [31 1Kb] comitem olim a Sarracenis captum, Abulaz  remittente, recepit. Eo anno sol et luna bis [1 1Kb] defecerunt, sol 7. Idus Iun. [2 1Kb] et 2. Kal. Decemb., luna 11. Kal. Iul. et 18. Kal. Ianuar. [3 1Kb] Corsica insula iterum a Mauris uastata est. Amoroz [4 1Kb] ab Abdiraman [5 1Kb] , filio Abulaz, de Cesaraugustana expulsus [6 1Kb] , et Oscam intrare conpulsus est. Godofrido Danorum rege mortuo, Hemmingus filius fratris eius in regnum successit, ac pacem cum imperatore fecit



DCCCXI.

Absoluto atque dimisso Arsafio spathario---hoc erat nomen legato Nicifori imperatoris---eiusdem pacis confirmande gratia [7 1Kb] legati Constantinopolim ab imperatore [8 1Kb] mittuntur, Haido [9 1Kb] episcopus Baslensis [10 1Kb] , et Hugus [11 1Kb] comes [12 1Kb] Toronicus [13 1Kb] , et Aio Langobardus de Foroiulii [14 1Kb] , et cum eis Leo quidam  spatharius, natione Siculus, et Willeri, dux ueneticorum, quorum alter ante annos decem Rome ad imperatorem, cum ibi esset, de Sicilia profugit, et redire uolens, patriam remittitur; alter propter perfidiam honore spoliatus, Constantinopolim ad dominum suum duci iubetur. Condicta inter imperatorem et Hemmingum Danorum regem pax propter hiemis asperitatem, que inter partes commeandi uiam claudebat, in armis tantum iurata seruatur, donec redeunte ueris temperie [15 1Kb] , et apertis uiis que inmanitate frigoris clause fuerunt [16 1Kb] , congredientibus ex utraque parte utriusque gentis, Francorum scilicet et Danorum, duodecim primoribus super fluuium Aegidoram, in loco qui uocatur . . . . , datis uicissim [17 1Kb]  et secundum ritum ac morem suum sacramentis, pax confirmatur. Primores autem de parte Francorum hii fuere: Walach [18 1Kb] comes filius Bernhardi [19 1Kb] , Burchardus [20 1Kb] comes [21 1Kb] , Unrochus [22 1Kb] comes, Uodo [23 1Kb] comes [24 1Kb] , [Meginhardus comes, A. L.], Bernhardus comes [25 1Kb] , Egbertus [26 1Kb] comes, Theotheri [27 1Kb] comes, Abo [28 1Kb] comes, Ostdag [29 1Kb] comes, Wigman [30 1Kb] comes; de parte  uero Danorum inprimis fratres Hemmingi [31 1Kb] , Hancwin [32 1Kb] et Angandeo [33 1Kb] , deinde ceteri honorabiles inter suos uiri, Osfred [34 1Kb] cognomento Turdimulo [35 1Kb] , et Warstein [36 1Kb] , et Suomi, et Urm [37 1Kb] , et alius Osfrid filius Heiligen [38 1Kb] , et Osfred de Sconaowe [39 1Kb] , et Hebbi [40 1Kb] , et Aowin [41 1Kb] . Imperator uero, pace cum Hemmingo firmata, et placito generali secundum consuetudinem Aquis habito, in tres partes regni sui totidem exercitus misit, unum trans Albiam in Linones [42 1Kb] qui et ipsos uastauit et castellum Hohbuoki [43 1Kb] superiore anno a Wiltzis destructum [44 1Kb] in ripa Albie fluminis restaurauit; alterum in Pannonias ad controuersias Hunorum et Sclauorum finiendas; tertium in Brittones ad eorum perfidiam puniendam. Qui omnes, rebus prospere gestis, incolomes  regressi sunt. Ipse autem interea propter classem quam [45 1Kb] anno superiore fieri imperauit uidendam, ad Bononiam, ciuitatem maritimam, ubi eedem naues [46 1Kb] congregate erant, accessit, farumque [47 1Kb] ibi ad nauigantium cursus dirigendos antiquitus constitutam [48 1Kb] restaurauit, et in summitate eius nocturnum ignem accendit. Inde ab Scaldim fluuium ueniens, in loco qui Ganda [49 1Kb] [a 1Kb] uocatur, naues ad eandem classem edificatas [50 1Kb] aspexit, et circa medium Nouembrium Aquas uenit. Obuiarunt ei uenienti legati Hemmingi regis, Aowin [51 1Kb] et Hebbi, munera regis et uerba pacifica deferentes [52 1Kb] ; fuerunt etiam Aquis aduentum [53 1Kb] eius expectantes qui de Pannonia uenerunt, Canizauci [54 1Kb] princeps [55 1Kb] Auarum, et Tudun, et alii primores ac duces Sclauorum circa Danubium  habitantium, qui a ducibus copiarum, que in Pannoniam misse fuerunt [56 1Kb] , ad presentiam principis iussi uenerunt. [57 1Kb] Interea Karlus filius imperatoris [filius domni i. A. L.] qui maior natu erat, 2. Nonas Decemb. diem obiit; et imperator Aquis hiemauit.



DCCCXII.

Nec multo post Hemmingus Danorum rex defunctus  nunciatur. Cui cum Sigifridus, nepos Godofridi regis, et Anulo [1 1Kb] , nepos [2 1Kb] Herioldi quondam regis [3 1Kb] [Herioldi et ipsius regis A. L.], succedere uoluissent, neque inter eos, uter regnare deberet, conuenire potuisset, comparatis copiis et commisso prelio, ambo moriuntur. Pars tamen Anulonis adepta uictoriam [4 1Kb] , fratres eius Herioldum et Reginfridum [5 1Kb] reges sibi constituit; quam necessario pars uicta secuta, eosdem sibi regnare non abnuit: in eo prelio 10, 940 [6 1Kb] uiri cecidisse narrantur. Niciforus imperator post multas et insignes uictorias in Mesia prouincia commisso cum Bulgaris prelio moritur, et Michahel gener eius imperator factus, legatos imperatoris [legat. domni i. A. L.] Karli, qui ad Niciforum [7 1Kb] missi fuerunt, in Constantinopli [8 1Kb]  suscepit et absoluit; cum quibus et suos legatos direxit, Michahelem scilicet episcopum, et Arsafium [9 1Kb] atque Theognostum [10 1Kb] protospatharios, et per eos pacem a Niciforo inceptam confirmauit. Nam Aquisgrani, ubi ad imperatorem uenerunt, scriptum pacti ab eo in ecclesia suscipientes, more suo, id est Greca lingua, laudes ei dixerunt, Imperatorem eum et Basileum [11 8Kb] appellantes, et reuertendo Romam uenientes, in basilica sancti Petri et apostoli eundem pacti seu federis libellum a Leone papa denuo susceperunt. Quibus dimissis, imperator generali conuentu Aquis solemniter habito, Bernhardum filium Pippini, nepotem suum, in Italiam misit; et propter famam classis, que et de Africa et de Hispania ad uastandam Italiam uentura dicebatur,  Walanem [12 1Kb] filium Bernhardi patruelis sui cum illo esse iussit, quoadusque rerum euentus securitatem nostris adferret. Hec classis partim in Corsicam, partim in Sardiniam uenit; et ea quidem pars que ad Sardiniam est delata, pene tota deleta est. Classis etiam Nortmannorum [13 1Kb] Hiberniam Scottorum [14 1Kb] insulam adgressa, commissoque cum Scottis [15 1Kb] prelio, parte non modica Nordmannorum interfecta, turpiter fugiendo domum reuersa est. Pax cum Abulaz [16 1Kb] rege Sarracenorum facta, item cum duce Beneuentanorum Grimoaldo, et tributi nomine uiginti quinque milia solidorum auri a Beneuentanis soluta. Expeditio facta ad Wiltzos, et ab eis obsides accepti. Harioldus [17 1Kb]  et Reginfridus [18 1Kb] , reges Danorum, missa ad imperatorem legatione, pacem petunt, et fratrem  suum Hemmingum sibi remitti rogant. [* 1Kb] Hoc anno Idibus Maii post meridiem solis eclypsis fuit.



DCCCXIII.

Imperator Aquisgrani hiemauit, et incipiente uerni temperie [19 1Kb] Amalharium [20 1Kb] Treuerensem episcopum et Petrum abbatem monasterii Nonantulas [21 1Kb] propter pacem cum Michele imperatore confirmandam Constantinopolim misit. Pons [22 1Kb] apud Mogontiacum mense Maio incendio conflagrauit, post quod imperator cum in Arduenna uenaretur, pedum dolore decubuit, et conualescens Aquasgrani reuersus  est; ac deinde habito generali conuentu, euocatum ad se apud Aquasgrani filium suum Hludoicum [23 1Kb] Aquitanie regem, coronam illi inposuit, et imperialis nominis sibi consortem fecit, Bernhardumque nepotem suum, filium Pippini filii sui, Italie prefecit, et regem appellari iussit. Concilia quoque iussu eius super statu ecclesiarum corrigendo per totam Galliam ab episcopis celebrata sunt, quorum unum Mogontiaci, alterum Remis, tertium Turonis, quartum Cabillione [24 1Kb] , quintum Arelati congregatum est, et constitutionum, que in singulis facte sunt, collatio coram imperatore in illo conuentu habita; quas qui nosse uoluerit, in supradictis quinque ciuitatibus inuenire poterit [25 1Kb] , quamquam et in archiuo palatii exemplaria illarum  habeantur. Missi sunt de hoc conuentu quidam Francorum et Saxonum primores trans Albim fluuium ad confinia Nordmannorum, qui pacem cum eis secundum petitionem regum illorum facerent, et fratrem eorum redderent. Quibus cum pari numero---nam 16 [26 1Kb] erant---de primatibus Danorum in loco deputato occurrissent, iuramentis utrimque factis pax confirmata, et regum frater eis redditus est. Qui tamen eo tempore domi non erant, sed ad Westarfoldam [27 1Kb] [a 1Kb] cum exercitu profecti, que regio ultima regni eorum inter septentrionem et occidentem sita, contra aquilonalem Brittanie summitatem respicit, cuius principes [28 1Kb] ac populus eis subici recusabant. Quibus perdomitis, cum reuertissent, et  fratrem ab imperatore missum recepissent, filii Godofridi regis et ex primoribus Danorum non pauci,  qui iam dudum relicta patria apud Sueones [1 1Kb] exulabant, conparatis undecumque copiis, bellum eis intulerunt, et confluentibus ad se passim ex omni Danorum terra popularium turmis [2 1Kb] , commisso cum eis prelio, etiam regno non multo eos labore pepulerunt. Mauris de Corsica [3 1Kb] ad Hispaniam cum multa preda redeuntibus Irmingarius [4 1Kb] , comes Emporitanus [a 1Kb] , in Maiorica insidias posuit, et octo naues eorum cepit, in quibus quingentos et eo amplius Corsos captiuos inuenit. Hoc Mauri uindicare uolentes, Centumcellas [b 1Kb] Tuscie ciuitatem et Niceam [c 1Kb] prouincie Narbonensis uastauerunt. Sardiniam quoque adgressi, commissoque cum Sardis prelio, pulsi ac uicti, et multis suorum amissis, recesserunt. [5 1Kb] At Michel imperator Bulgaros bello  adpetens, haud prosperis successibus utitur, ac proinde domum reuersus, deposito diademate monachus efficitur; in cuius locum Leo, Barde patricii [6 1Kb] filius, imperator constituitur. Crumas [7 1Kb] , rex Bulgarorum, qui Niciforum imperatorem ante duos annos interfecit, et Michelem de Mesia fugauit, secundis rebus elatus cum exercitu usque ad ipsam Constantinopolim accessit, et iuxta portam ciuitatis castra posuit. Quem menibus urbis obequitantem Leo imperator, eruptione facta, incautum excepit, et grauiter uulneratum fugiendo sibi consulere ac patriam turpiter redire cegit.



DCCCXIu.

Domnus Karlus imperator dum Aquisgrani hiemaret,  anno etatis circiter septuagesimo primo, regni autem quadragesimo septimo [8 1Kb] , subacteque Italie quadragesimo tertio, ex quo uero imperator et Augustus appellatus est anno decimo quarto, 5. Kal. Febr. rebus humanis excessit [9 1Kb] [* 2Kb] . Cuius rei nuncium cum Hludowicus filius eius in Aquitania [10 1Kb] apud Tedoadum [11 1Kb] [d 1Kb] uillam, ubi et ipse tunc hibernabat, plurimis deferentibus accepisset, tricesimo postquam id acciderat die Aquasgrani uenit, summoque omnium Francorum consensu ac fauore patri successit. Et ad suscepti regni administrationem cura conuersa, primo legationes gentium que ad patrem uenerant, auditas absoluit, alias deinde simili modo ad patrem quidem [12 1Kb] missas, ad se uero uenientes suscepit. Inter quas precipua fuit legatio de Constantinopoli  directa [13 1Kb] . Nam Leo imperator qui Micheli [14 1Kb] successerat, dimisso Amalhario episcopo et Petro abbate, qui ad Michelem quidem missi, ad se tamen  uenerunt [15 1Kb] , legatos suos, Christoforum spatharium et Gregorium diaconem, cum eis ad domnum Karlum, et per eos descriptionem et confirmationem pacti ac federis misit. Quibus susceptis atque dimissis, domnus Hludowicus legatos suos, Nordbertum [16 1Kb] Regiensem episcopum et Richowinum [17 1Kb] Patauinum [18 1Kb] comitem, ad Leonem imperatorem ob renouandam secum amicitiam et predictum pactum confirmandum direxit [19 1Kb] ; habitoque Aquisgrani generali populi sui conuentu ad iustitias faciendas et oppressiones popularium releuandas, legatos in omnes regni sui partes dimisit [20 1Kb] , Bernhardum regem Italie, nepotem suum, ad se euocatum, muneribus donatum in [21 1Kb] regnum remisit, cum Grimoaldo [22 1Kb] , Beneuentanorum duce, pactum fecit atque firmauit,  eo modo quo et pater, scilicet ut Beneuentani tributum annis singulis septem milia solidos darent: tunc duos ex filiis suis, Hlotharium [23 1Kb] in Baioariam, Pippinum in Aquitaniam misit. Harioldus et Reginfridus reges Danorum, qui anno superiore a filiis Godofridi uicti et regno pulsi fuerunt, reparatis uiribus, iterum eis bellum intulerunt; in quo conflictu et Reginfridus et unus de filiis Godofridi, qui maior natu erat, interfectus est. Quo facto, Herioldus [24 1Kb] rebus suis diffidens, ad imperatorem uenit, et se in manus  illius commendauit; quem ille susceptum in Saxoniam ire, et oportunum tempus expectare iussit, quo ei, sicut [1 1Kb] petierat, auxilium ferre potuisset [2 1Kb] .



DCCCXu.

Iussum est ab imperatore, ut Saxones et Abodriti [3 1Kb] ad hanc expeditionem prepararentur, temptatumque in illa hieme duabus uicibus, si Albis transiri posset [4 1Kb] , sed mutatione subita eris emolliti glacie [5 1Kb] fluminis resoluta, negotium remansit infectum [imperfectum A. L.], donec tandem hieme transacta circa medium fere [6 1Kb] Maium mensem oportunum proficiscendi tempus adrisit. Tunc omnes Saxonici comites omnesque Abodritorum copie cum legato imperatoris Baldrico [7 1Kb] , sicut iussum erat, ad auxilium  Harioldo [8 1Kb] ferendum trans Aegidoram fluuium in terram Nordmannorum uocabulo Sinlendi [9 1Kb] [a 1Kb] perueniunt, et inde profecti, septimo tandem die in loco qui dicitur [10 1Kb] . . . in litore oceani [11 1Kb] castra ponunt: [12 1Kb] ibique statiuis triduo habitis, cum filii Godofridi, qui [13 1Kb] contra eos magnis copiis et ducentarum nauium classe comparata in insula quadam tribus milibus a continenti separata residebant [14 1Kb] , cum eis [15 1Kb] congredi non auderent, uastatis circumquaque uicinis pagis et acceptis popularium obsidibus 40, ad imperatorem in Saxoniam reuersi sunt. Ipse enim tunc temporis in loco qui dicitur Padrabrunno [16 1Kb] generalem populi sui conuentum habebat. Ibi ad eum omnes orientalium Sclauorum primores et legati uenerunt. Sed antequam illuc ueniret, id est cum adhuc  domi esset [17 1Kb] , adlatum est ei, quosdam de primoribus Romanorum ad interficiendum Leonem papam in ipsa urbe Roma conspirasse, ac deinde, cum huius cause indicium ad pontificem esset delatum, omnes illius factionis auctores ipsius iussu fuisse trucidatos. Quod cum moleste ferret, ordinatis tunc Sclauorum et Herioldi rebus, ipsoque in Saxonia dimisso, cum ad Franconofurd palatium uenisset, Bernhardum regem Italie, nepotem suum, qui et ipse [18 1Kb] cum eo in Saxonia fuerat, ad cognoscendum quod nunciabatur Romam mittit. Is cum Romam [19 1Kb] uenisset, egritudine decubuit, res tamen quas compererat per Geroldum [20 1Kb] comitem, qui ad hoc ei legatus  fuerat datus, imperatori mandauit [21 1Kb] . Quem  legati pontificis, Iohannes episcopus Silue-candide et Theodorus nomenclator et Sergius dux, subsecuti, de his que domino suo obiciebantur, per omnia imperatori satisfecerunt. Legati Sardorum de Carali [22 1Kb] [b 1Kb] ciuitate dona ferentes uenerunt. Pax que cum Abulaz rege Sarracenorum facta, et per triennium seruata erat, uelut inutilis irrupta [23 1Kb] , et contra eum iterum bellum susceptum est. Nordbertus [24 1Kb] episcopus et Richoinus [25 1Kb] comes de Constantinopoli regressi, descriptionem pacti quam Leo imperator eis dederat detulerunt; qui inter cetera terre motum grauissi mum mense Augusto per continuos quinque dies ibi contigisse retulerunt, quo et ipsius urbis edificia conplura cecidisse, et aliarum ciuitatum populos ruinis obpressos esse testati sunt. Sed et in Gallia Santones [26 1Kb] ,  ciuitas Aquitanie, mense Septembrio [27 1Kb] dicitur tremuisse. Rhenus [28 1Kb] fluuius alpinis imbribus [29 1Kb] auctus, ultra solitum exundauit. Romani, cum Leonem papam egritudine decubuisse uiderent [30 1Kb] , collecta manu, omnia predia que idem [31 1Kb] pontifex [32 1Kb] in singularum ciuitatum territoriis [33 1Kb] nouiter exstruxit [34 1Kb] , primo diripiunt, deinde inmisso igne cremant, tum Romam ire statuunt, et que sibi erepta querebantur uiolenter auferre: quo comperto, Bernhardus rex missa manu per Winigisum ducem Spolitinum et seditionem illam sedauit, et eos ab incepto [35 1Kb] [a cepto A. L.] desistere fecit, queque gesta erant, per legatos suos imperatori nunciauit.



DCCCXuI.


Hieme transacta, Saxones et orientales Franci expeditionem in Sorabos Sclauos, qui dicto audientes non erant, facere iussi, imperata strenue compleuerunt, et contumacium audaciam non magno labore compresserunt. Nam una ciuitate expugnata, quicquid in ea gente rebelle uidebatur, subiectione promissa conquieuit. uascones qui trans Garonnam et circa Pirineum montem habitant, propter sublatum ducem suum nomine Sigwinum [36 1Kb] , quem imperator ob nimiam eius insolentiam ac morum prauitatem inde sustulerat, solita leuitate commoti, coniuratione facta, omnimoda defectione desciuerunt; sed duabus expeditionibus ita sunt edomiti [37 1Kb] , ut tarda eis deditio  et pacis impetratio uideretur. Interea domnus  Leo papa anno pontificatus sui uicesimo primo, circiter 8. Kal. Iun. [1 1Kb] de corpore migrauit [2 1Kb] , Stefanusque diaconus in locum eius electus atque ordinatus est, nondumque duobus post consecrationem suam exactis mensibus, quam maximis poterat [3 1Kb] itineribus ad imperatorem uenire contendit, missisque interim duobus legatis, qui quasi pro sua consecratione imperatori suggererent. Quod ubi imperator audiuit, Remis ei statuit occurrere, missisque obuiam his qui eum illo deducerent, aduentum eius preueniens, cum magno eum ibidem honore suscepit. Qui statim imperatori aduentus sui causam insinuans, celebratis ex more missarum sollemniis, eum diadematis impositione coronauit. Multis deinde inter eos muneribus et datis et acceptis, conuiuiisque  oppipare [4 1Kb] celebratis, et amicitia uicissim firmissimo [5 1Kb] robore constituta, aliisque utilitatibus sancte Dei ecclesie pro temporis opportunitate dispositis, pontifex Romam, imperator Compendium palatium petiit. Ibi commemoratus [6 1Kb] , legatos Abodritorum et de Hispania legatos Abdirahman [7 1Kb] , filii Abulaz regis, ad se missos suscepit; completisque ibi uiginti uel eo amplius diebus, Aquasgrani ad hiemandum profectus est.



DCCCXuII.

Legati Abdirahman [8 1Kb] filii Abulaz, regis Sarracenorum, de Cesaraugusta missi, pacis petende gratia uenerunt, et Compendio ab imperatore auditi, Aquasgrani eum precedere iussi sunt. Quo cum peruenisset, legatum Leonis imperatoris de Constantinopoli  pro Dalmatinorum [9 1Kb] causa missum, Niciforum nomine, suscepit, quem etiam, quia Cadolah [10 1Kb] ad quem illorum confinium cura pertinebat, non aderat, et tamen breui uenturus putabatur, aduentum illius iussit opperiri. Quo ueniente, ratio inter eum et legatum imperatoris de questionibus quas idem detulit, habita est; et quia res ad plurimos et Romanos et Sclauos pertinebat, neque sine illorum presentia finiri posse uidebatur, illo decernenda differtur, missusque ad hoc cum Cadolane [11 1Kb] et predicto legato in Dalmatiam Albgarius [12 1Kb] , Unrochi [13 1Kb] nepos. Legati etiam Abdirahman, cum tribus mensibus detenti essent, et iam de reditu desperare cepissent, remissi sunt. Filii quoque Godofridi regis Danorum, propter assiduam Herioldi infestationem missa ad  imperatorem legatione, pacem petunt, eamque a se seruandam pollicentur: sed cum hec simulata magis quam ueracia uiderentur, uelut inania neglecta sunt, et auxilium contra eos Hieroldo datum. Luna Nonis Febr. hora noctis secunda defecit, et cometes in  signo Agitatoris [14 1Kb] apparuit. Interea Stefanus papa tertio postquam Romam uenerat mense, sed nondum exacto, circiter 8 Kal. Febr. diem obiit. Cui Paschalis successor electus, post completam solemniter ordinationem suam et munera et excusatoriam imperatori misit epistolam, in qua sibi non solum nolenti, sed etiam plurimum renitenti pontificatus honorem uelut inpactum [15 1Kb] adseuerat. Missa tamen alia legatione, pactum quod cum precessoribus suis factum erat, etiam secum fieri et firmari [16 1Kb] rogauit. Hanc legationem Theodorus nomenclator et detulit, et ea que petierat impetrauit. Feria quinta qua cena Domini celebratur, cum imperator ab ecclesia, peracto sacro officio, remearet, lignea porticus per quam incedebat, cum et fragili materia esset  edificata, et tunc [17 1Kb] iam marcida et putrefacta, que contignationem et tabulatam sustinebant, transtra pondus aliquod ferre non possent, incedentem desuper imperatorem subita ruina cum uiginti et eo amplius hominibus qui una ibant ad terram usque deposuit [18 1Kb] . Qui casus cum [19 1Kb] plerosque ex his qui simul deciderant grauiter adfecisset, illi tamen nichil aliut [20 1Kb] lesionis intulit preter quod capulo gladii quo accinctus erat, imi pectoris pars sinistra contusa est, et auris dextra in parte posteriore uulnerata, femur quoque dextrum cuiusdam ligni pondere iuxta inguina conlisum. Sed instantia [21 1Kb] medicorum qui ei curam adhibebant, summa celeritate conualuit. Nam uicesima postquam id acciderat die Nouiomagum profectus, uenatu sese exercebat.  Unde reuersus, generalem populi sui conuentum Aquisgrani more solito habuit, in quo filium suum primogenitum Hlotharium coronauit, et nominis atque imperii sui socium sibi constituit, ceteros reges appellatos unum Aquitanie, alterum Baioarie prefecit. Conuentu peracto [22 1Kb] , cum uosegi saltum uenandi gratia peteret, obuios habuit legatos Leonis imperatoris, quos cum in Ingilenheim [23 1Kb] palatio iuxta Mogontiacum [24 1Kb] ciuitatem audisset, ac legationem eorum non aliam esse, nisi quam Niciforus eiusdem imperatoris legatus proxime adtulerat, comperisset, celeriter absolutos dimisit, et quo tendebat proficiscitur. Nunciataque defectione Abodritorum et Sclaomiri, comitibus tantum qui iusta Albim in presidio residere solebant, ut terminos sibi commissos tuerentur,  per legatum mandauit. Causa defectionis erat, quod regiam potestatem, quam Sclaomir eatenus post mortem Thrasconis solus super Abodritos tenebat, cum Ceadrago filio Thrasconis partiri iubebatur; que res illum tam grauiter exacerbauit, ut  adfirmaret, se numquam posthac Albim fluuium transiturum, neque ad palatium uenturum. Statim missa trans mare legatione, iunxit amicitias cum filiis Godofridi, et, ut exercitus in Saxoniam transalbianam [1 1Kb] mitteretur, impetrauit. Nam et classis eorum per Albiam usque ad Esesfeld [2 1Kb] castellum uenit, que totam Sturie fluminis ripam deuastauit, et Gluomi [3 1Kb] , custos Nordmannici [4 1Kb] limitis, pedestres copias ducens, simul cum Abodritis terreno itinere ad ipsum castellum accessit. Quibus cum nostri fortiter restitissent, omissa castelli oppugnatione, discesserunt. Interea cum imperator uenatione peracta de uosego Aquasgrani reuerteretur, nuntiatum est ei, Bernhardum nepotem suum, Italie regem, quorundam prauorum hominum consilio tyrannidem meditatum, iam omnes aditus quibus in Italiam intratur,  id est clusas [5 1Kb] , inpositis firmasse presidiis, atque omnes Italie ciuitates in illius uerba iurasse; quod ex parte uerum, ex parte falsum erat. Ad quos motus comprimendos cum ex tota Gallia atque Germania congregato summa [6 1Kb] celeritate magno exercitu, imperator Italiam intrare festinasset, Bernhardus rebus suis diffidens, maxime quod se a suis cotidie deseri uidebat, armis depositis, apud Cauillionem [7 1Kb] imperatori se tradidit; quem ceteri secuti, non solum armis depositis se dediderunt, uerum ultro et ad primam interrogationem omnia uti gesta erant aperuerunt. Huius coniurationis principes fuere Eggideo [8 1Kb] , inter amicos regis [9 1Kb] primus, et Reginhardus [10 1Kb] camerarius [11 1Kb] eius, et Reginharius [12 1Kb]  Meginharii comitis filius, cuius maternus auus Hardradus olim in Germania cum multis ex ea prouincia nobilibus contra Karlum imperatorem coniurauit. Erant preterea et alii multi preclari et nobiles uiri, qui in eodem scelere deprehensi sunt, inter quos et aliqui episcopi, Anshelmus Mediolanensis, et Wolfoldus Cremonensis, et Theodulfus [13 1Kb] Aurelianensis.



DCCCXuIII.

Detecta fraude et coniuratione patefacta, ac sediciosis omnibus in potestatem suam redactis, imperator Aquasgrani reuertitur, transactoque quadragesimali ieiunio, paucis post sanctum pascha diebus coniurationis auctores, qui superius nominati sunt, simul et regem [14 1Kb] iudicio Francorum capitali  sententia condemnatos, luminibus tantum iussit orbari, episcopos synodali decreto depositos monasteriis mancipari, ceteros, prout quisque uel nocentior  uel innocentior apparebat, uel exilio deportari [15 1Kb] , uel detondi atque in monasteriis conuersari. Atque his ita dispositis, ipse cum maximo exercitu Brittanniam adgressus, generalem conuentum uenedis [a 1Kb] habuit. Inde memoratam prouinciam ingressus, captis rebellium munitionibus, breui totam in suam potestatem non magno labore redegit. Nam postquam Mormanus [16 1Kb] , qui in ea preter solitum Brittonibus morem regiam sibi uindicauerat potestatem, ab exercitu imperatoris occisus est, nullus Britto [17 1Kb] inueniebatur, qui resisteret, aut qui imperata facere [18 1Kb] , aut qui obsides qui iubebantur dare rennueret. Qua expeditione completa, cum imperator, dimisso exercitu, Andecauos [19 1Kb] ciuitatem esset reuersus, Irmingardis [20 1Kb] regina, coniux [21 1Kb] eius, quam proficiscens ibi egrotantem dimiserat, duobus diebus  postquam ipse ad eam uenit, morbo inualescente 5. Nonas Octob. [22 1Kb] decessit. Eclypsis solis contigit 8. Idus Iulii. Imperator per Ratumagum [23 1Kb] et per Ambianos et Camaracum [24 1Kb] Aquasgrani ad hibernandum reuersus, cum [25 1Kb] Heristallium uenisset, obuios habuit legatos Sigonis, ducis Beneuentanorum, dona deferentes, eumque de nece Grimoldi ducis antecessoris sui excusantes. Erant ibi et aliarum nationum legati. Abodritorum uidelicet ac Borne, ducis Guduscanorum et Timocianorum [26 1Kb] , qui nuper a Bulgarorum societate desciuerant et ad nostros fines se contulerant, simul et Liudewiti [27 1Kb] , ducis Pannonie inferioris, qui res nouas moliens, Cadolaum [28 1Kb] comitem et marce Foroiuliensis [29 1Kb]  prefectum crudelitatis atque insolentie accusare conabatur [30 1Kb] . Quibus ibi auditis atque dimissis, imperator Aquasgrani ad hiemandum profectus est.



DCCCXIX.

Sclaomir, Abodritorum rex, ob cuius perfidiam ulciscendam exercitus Saxonum et orientalium Francorum eodem anno trans Albiam missus fuerat, per prefectos Saxonici limitis et legatos imperatoris qui exercitui preerant, Aquasgrani adductus est. Quem cum primores populi sui, qui simul iussi uenerant, multis criminibus accusarent, et ille rationabili defensione obiecta sibi refellere non ualeret, exilio condemnatus est, et regnum Ceadrago, Thrasconis filio, datum. Simili modo et Lupus Centulli, Wasco, qui cum Berengario Tolose et Warino Aruerni  comite eodem anno prelio conflixit---in quo et fratrem Garsandum [31 1Kb] singularis amentie hominem amisit [32 1Kb] , et ipse, nisi sibi fugiendo consuleret [1 1Kb] ,  prope interitum fuit---cum in conspectum imperatoris uenisset, ac de perfidia, cuius a memoratis comitibus inmane [2 1Kb] accusabatur, se purgare non potuisset, et ipse temporali est exilio deportatus [3 1Kb] . Conuentus Aquisgrani [4 1Kb] post natalem Domini habitus, in quo multa de statu ecclesiarum et monasteriorum tractata atque ordinata sunt, legibus [5 1Kb] etiam capitula quedam pernecessaria [6 1Kb] , quia deerant, conscripta atque addita sunt. Quo peracto, imperator, inspectis plerisque nobilium filiabus, Huelpi [7 1Kb] comitis filiam, nomine Iudith, duxit uxorem. Iterumque conuentus mense Iulio apud Ingilunheim [8 1Kb] palatium habitus, et exercitus de Italia in Pannoniam propter Liudewiti rebellionem missus, qui rebus parum prospere gestis, infecto pene negotio  regressus est. Et Liudewitus [9 1Kb] superbia elatus, legatos quasi pacem petendo ad imperatorem misit, conditiones quasdam proponens, ad [10 1Kb] quarum concessionem ea que iuberentur se facturum pollicebatur. Quas cum imperator non reciperet, aliasque ei per suos legatos proponeret, permanendum sibi in inchoata perfidia uelut optimum iudicans, missis circumquaque legatis, uicinas iuxta [11 1Kb] se gentes ad bellum sollicitare curauit. Timocianorum quoque populum, qui dimissa Bulgarorum societate ad imperatorem uenire ac dicioni eius se permittere ges tiebat, ne hoc efficeret [12 1Kb] , ita intercepit ac falsis per suasionibus inlexit, ut, omisso quod facere cogita bat, perfidie illius socius et adiutor existeret. Exercitu uero de Pannonia reuerso, Cadolah, dux Foroiuliensis,  febre correptus in ipsa marca decessit. Cui cum Baldricus esset subrogatus, et in Carantanorum regionem, que ad ipsius curam pertinebat, fuisset ingressus, obuium ibi habuit Liudewiti exercitum, quem iuxta Drauum [a 1Kb] fluuium iter agentem parua manu adgressus, pluribus interfectis, et auertit, et de illa prouincia fugauit. Borna uero, dux Dalmacie, cum magnis copiis ad Colapium [13 1Kb] [b 1Kb] fluuium Liudewito ad se uenienti occurrens, in prima congressione a Guduscanis deseritur; auxilio tamen pretorianorum suorum protectus, euasit. Periit in eo prelio Dragamosus [14 1Kb] socer Liudewiti, qui in exordio defectionis, relicto genero, Borne se coniunxerat. Guduscani domum regressi, iterum a Borna [15 1Kb] subiguntur. At Liudewitus [16 1Kb] occasionem nanctus,  cum ualida manu Decembrio mense Dalmatiam ingressus, ferro et igni deuastat [igni cuncta d. A. L.]. Cui cum Borna se penitus imparem [17 1Kb] conspiceret, omnia sua castellis inclusit, et ipse cum delecta manu  nunc a tergo, nunc a latere [18 1Kb] insistens, Liudewiti copias [19 1Kb] et noctu et interdiu quacumque [20 1Kb] poterat lacerauit, neque eum in sua prouincia inpune uersari permisit; ad extremum graui damno adfectum regione sua cegit [21 1Kb] excedere, tribus hominum milibus de exercitu illius interfectis, et trecentis uel eo amplius caballis captis, preter sarcinas et spolia diuersi generis direpta; que qualiter gesta fuerint, per legatos suos imperatori nuntiare curauit. At in partibus occiduis Pippinus, imperatoris filius, iussu patris Wasconiam cum exercitu ingressus, sublatis ex ea seditiosis, totam eam prouinciam ita pacauit [22 1Kb] , ut nullus in ea rebellis aut inobediens remansisse uideretur. Harioldus quoque iussu imperatoris ad naues suas per Abodritos reductus, in patriam,  quasi regnum ibi accepturus, nauigauit, cui se duo ex filiis Godofridi, quasi una cum eo regnum habituri, sociasse dicuntur, aliis duobus patria expulsis. Sed hoc dolo factum putatur. Imperator, conuentu dimisso, primo Cruciniacum [23 1Kb] [c 1Kb] , deinde Bingiam [d 1Kb] ueniens, secunda aqua Confluentem usque per Rhenum nauigauit, inde Arduennam uenandi gratia proficiscitur; uenatorio quoque exercitio more solemni ibidem exacto, Aquasgrani ad hiemandum reuertitur.



DCCCXX.

Mense Ianuario conuentus ibidem habitus, [24 1Kb] in quo de Liudewiti defectione deliberatum est, ut tres exercitus simul ex tribus partibus ad deuastandam eius regionem atque ipsius audaciam cercendam  mitterentur. Borna quoque primo per legatos, deinde ipse ueniens, quid sibi facto opus esse uideretur, suggessit. In eo conuentu Bera, comes Barcinone [25 1Kb] , qui iam diu fraudis et infidelitatis [26 1Kb] a uicinis suis insimulabatur [27 1Kb] , cum accusatore suo equestri pugna confligere conatus, uincitur. Cumque ut reus maiestatis capitali sententia damnaretur, parsum est ei misericordia imperatoris, et Ratumagum exilio deportatus [28 1Kb] est. Transacta hieme, ut primum herba pabulum iumentis prebere potuit, tres illi exercitus contra Liudewitum mittuntur. Quorum unus de Italia per Alpes Noricas, alter per Carantanorum prouinciam, tercius per Baioariam et Pannoniam superiorem intrauit: et duo quidem, id est dexter ac sinister, tardius ingressi sunt, eo quod unus Alpium  transitu, hostium manu resistente, prohibebatur, alter et longitudine itineris et Drauo flumine quod traiciendum erat inpediebatur; medius autem, qui per Carantanos intrabat, quamquam in tribus locis  ei resisteretur, feliciore usus fortuna, ter hoste superato, Drauo etiam transmisso, celerius ad destinata loca peruenit. Contra hec Liudewitus nichil molitus, munitione tantum castelli quod in arduo monte construxerat, se suosque continuit, et nec belli nec pacis uel per semetipsum uel per legatos ullum cum [1 1Kb] eis sermonem habuisse dicitur [2 1Kb] . Exercitus uero postquam in unum conuenerunt, totam pene regionem ferro et igni deuastantes [3 1Kb] , haud [4 1Kb] ullo graui damno accepto, domum reuersi sunt. Is tamen, qui per Pannoniam superiorem iter fecerat, in transitu Draui fluminis ex locorum et aquarum insalubritate soluti uentris incommodo grauiter adfectus est, et pars eius non modica hoc morbo consumpta est. Hii tres exercitus de Saxonia et  orientali Francia et Alamannia [5 1Kb] , Baioaria quoque atque Italia congregati sunt. Quibus domum reuersis, Carniolenses qui circa Sauum [6 1Kb] fluuium habitant et Foroiuliensibus pene contigui sunt, Baldrico se dediderunt; idem et pars Carantanorum, que ad Liudewiti partes a nobis defecerat, facere curauit. Fedus inter nos et Abulaz, regem Hispanie [7 1Kb] , constitutum et neutre parti satis proficuum consulto ruptum, bellumque aduersus eum susceptum est. In Italico mari octo naues negotiatorum de Sardinia ad Italiam reuertentium a piratis capte ac dimerse sunt: de Nordmannia uero tredecim piratice naues egresse, primo in Flandrensi litore predari molientes, ab his qui [8 1Kb] in presidio erant repulse sunt, ubi tamen ab eis propter custodum incuriam aliquot  case uiles incense, et paruus pecoris numerus abactus est; in ostio Sequane similia temptantes, resistentibus sibi litoris custodibus, quinque suorum interfectis, inrite recesserunt; tandem in Aquitanico litore prosperis use successibus, uico quodam qui uocatur Bundium [a 1Kb] [Buynbundium A. L.] ad integrum depopulato, cum ingenti preda ad propria reuerse sunt. Hoc anno propter iuges pluuias et erem nimio humore [9 1Kb] resolutum magna incommoda contigerunt. Nam et hominum et boum pestilentia tam inmane longe lateque grassata est, ut uix ulla pars totius regni Francorum ab hac peste inmunis atque intacta possit inueniri. Frumenta quoque et legumina imbrium adsiduitate corrupta, uel colligi non poterant uel collecta conputrescebant. uinum  etiam, cuius paruus prouentus eodem anno fuit, propter caloris inopiam acerbum [10 1Kb] et insuaue  fiebat. In quibusdam uero locis de inundatione fluminum, aquis in plano stagnantibus, autumnalis satio ita impedita est, ut penitus nichil frugum ante uerni temperiem seminaretur. Luna defecit 8. Kal. Decemb. hora [11 1Kb] noctis secunda. Imperator post peractum Carisiaci conuentum autumnalemque uenationem ex more completam Aquasgrani [12 1Kb] reuersus est.



DCCCXXI.

Conuentus mense Febr. Aquis habitus, et in eo de bello Liudewitico tractatum, ac tres exercitus ordinati qui futura estate perfidorum agros per uices uastarent. Simili modo de marca Hispana [13 1Kb] constitutum, et hoc illius limitis prefectis imperatum est. Iterumque conuentus mense Maio [14 1Kb] Nouiomagi  habendus condictus est, comitesque qui illuc [15 1Kb] uenirent deputati. Eo [16 1Kb] domnus imperator post festi paschalis expletionem per Mosam nauigauit, ibique constitutam annis superioribus atque conscriptam inter filios suos regni [17 1Kb] partitionem recensuit, ac iuramentis optimatum qui tunc adesse potuerant confirmauit, susceptisque ibidem Paschalis Romani pontificis legatis, Petro uidelicet Centumcellensi episcopo et Leone nomenclatore, eisdemque [18 1Kb] celeriter absolutis, comitibus etiam qui aderant, ad expeditionem Pannonicam destinatis, ipse paululum ibi remoratus [19 1Kb] , Aquasgrani reuersus est. Et post paucos dies per Arduennam iter faciens, Treueros ac Mettis uenit, indeque [20 1Kb] Rumerici castellum petens, reliquum estiui caloris et  autumni dimidium exercitatione uenatoria in uosegi saltu atque secretis exegit [21 1Kb] . Interea Borna, dux Dalmatie atque Liburnie, defunctus est, et petente populo atque imperatore consentiente nepos illius, nomine Ladasclauus [22 1Kb] , successor ei constitutus est. Adlatum est et de morte Leonis Constantinopolitani imperatoris, quod conspiratione quorundam optimatum suorum, et precipue Michelis comitis domesticorum [23 1Kb] , in ipso palatio sit interemptus; qui suffragio ciuium et pretorianorum militum studio infulas imperii suscepisse [24 1Kb] dicitur [25 1Kb] . Fortunatus patriarcha Gradensis cum a quodam presbitero suo, nomine Tiberio, apud imperatorem fuisset accusatus, quod Liudewitum ad perseuerandum in perfidia qua ceperat hortaretur, eumque  ad castella sua munienda artifices et murarios mittendo iuuaret, et ob hoc ad palatium ire iuberetur;  primo, uelut iussionem impleturus, in Histriam [1 1Kb] profectus est, inde simulato reditu ad Gradum ciuitatem, nullo suorum preter eos cum quibus hoc tractauerat suspicante, nanctus occasionem clam nauigauit, ueniensque Iaderam Dalmacie ciuitatem, Iohanni prefecto prouincie illius fuge sue causas aperuit, qui eum statim naui impositum Constantinopolim misit. Medio mense Octobrio [2 1Kb] conuentus generalis apud Theodonis uillam magna populi Francorum frequentia celebratur, in quo domnus [3 1Kb] Hlotharius, primogenitus domni imperatoris Hludouici, Irmingardam [4 1Kb] , Hugonis comitis filiam, solemni more duxit uxorem. Illuc etiam legati sancte Romane ecclesie [5 1Kb] , Theodorus primicerius ac Florus superista [6 1Kb] [a 1Kb] , cum magnis uenere  muneribus. Adfuerunt [7 1Kb] et comites in eodem conuentu iam de Pannonia regressi, qui, depopulata desertorum et Liudewito adherentium uniuersa regione, cum nullus eis copiam [8 1Kb] pugnandi fecisset, domum regressi sunt. Eminuit in hoc placito piissimi imperatoris misericordia singularis, quam ostendit super eos, qui cum Bernhardo nepote suo in Italia contra caput ac regnum suum coniurauerunt, quibus ibi ad presentiam uenire iussis, non solum uitam et membra [9 1Kb] concessit, uerum etiam possessiones iudicio legis in fiscum redactas magna liberalitate [10 1Kb] restituit. Adalhardum quoque de Aquitania [11 1Kb] , ubi exulabat, euocatum, Corbeie monasterio, ut prius fuerat, abbatem ac rectorem esse iussit, cum quo et Bernharium [12 1Kb] , fratrem eius,  reconciliatum eidem monasterio reddidit; completisque his que ob regni [13 1Kb] utilitatem inchoauerat, et sacramento [14 1Kb] quod apud Nouiomagum pars optimatum iurauerat generaliter consummato, ipse Aquasgrani reuertitur, filium autem Hlotharium post nuptias ritu solemni celebratas ad hiemandum Wormaciam [15 1Kb] misit. De parte Danorum omnia quieta eo anno fuerunt, et Harioldus a filiis Godofridi in societatem regni receptus, que res tranquillum inter eos huius temporis statum fecisse putatur [16 1Kb] . Sed quia Ceadragus, Abodritorum princeps, perfidie et cuiusdam cum filiis Godofridi facte societatis notabatur, Sclaomir, emulus eius, in patriam remittitur, qui cum in Saxoniam uenisset, egritudine decubuit, perceptoque baptismi [17 1Kb] sacramento,  defunctus est. Autumnalis satio iugitate  pluuiarum in quibusdam locis impedita est, cui hiems [18 1Kb] in tantum [19 1Kb] prolixa successit et aspera, ut non solum minores riui ac mediocres fluuii, uerum ipsi maximi ac famosissimi amnes, Rhenus uidelicet ac Danubius, Albisque ac Sequana, ceteraque per Galliam atque Germaniam [20 1Kb] oceanum petentia flumina adeo solida glacie stringerentur, ut tricenis uel eo [21 1Kb] amplius diebus plaustra huc atque illuc commeantia uelut pontibus iuncta sustinerent, cuius resolutio non modicum uillis iuxta Rheni fluenta constitutis damnum intulit.



DCCCXXII.

In regione Thuringorum [22 1Kb] quodam in loco iuxta fluuium [23 1Kb] , cespis [24 1Kb] longitudine pedum quinquagenum, latitudine quattuordenum, altitudine [25 1Kb] sesquipedali,  de terra sine manibus et precisus et sublatus est, et ab eo loco, in quo sumptus est, uiginti quinque pedum spatio distans inuentus est. Item in parte orientali Saxonie que Soraborum [26 1Kb] finibus contigua est, in quodam deserto loco, iuxta lacum qui dicitur Arnseo, [b 1Kb] in modum aggeris terra intumuit, et limitem unius leuge [27 1Kb] longitudine porrectum sub unius noctis spatio absque humani operis molimine ad instar ualli subrexit [28 1Kb] . Winigisus , dux Spolitinus [30 1Kb] , iam senio confectus, habitu seculari deposito, monastice conuersationi se mancipauit, ac non multo post tactus corporis infirmitate decessit; in cuius locum Suppo, Brixie [c 1Kb] ciuitatis [31 1Kb] comes, substitutus est [32 1Kb] . Domnus imperator, consilio cum episcopis  et optimatibus suis habito, fratribus suis, quos inuitos tondere [33 1Kb] iussit, reconciliatus est, et tam de hoc facto, quam et de his que erga Bernhardum, filium fratris sui Pippini, necnon et his que circa Adalhardum abbatem et fratrem eius Walahum [34 1Kb] gesta sunt, publicam confessionem fecit et penitentiam egit, quod tamen in eo conuentu quem eodem anno mense Augusto Attiniaci habuit, in presentia totius populi sui peregit; in quo quicquid similium rerum uel a se uel a patre suo factum [35 1Kb] inuenire potuit, summa deuotione emendare curauit. Exercitus de Italia propter Liudewiticum bellum conficiendum in Pannoniam missus est, ad cuius aduentum Liudewitus, Siscia [36 1Kb] [d 1Kb] . ciuitate relicta, ad Sorabos, que natio magnam  Dalmatie partem obtinere dicitur, fugiendo se  contulit, et uno ex ducibus eorum a quo receptus est per dolum interfecto, ciuitatem eius in suam redegit dicionem [1 1Kb] . Missis tamen ad exercitum imperatoris legatis suis, ad eius presentiam se uelle uenire promisit. Saxones interea iussu imperatoris castellum quoddam trans Albiam in loco cui Delbende [a 1Kb] nomen edificant, depulsis ex eo Sclauis, qui illum prius [2 1Kb] occupauerant, presidiumque Saxonum in eo positum contra incursiones illorum. Comites marce Hispanice trans Sicorim [b 1Kb] fluuium in Hispania profecti, uastatis agris et incensis conpluribus uillis, et capta non modica preda, regressi sunt. Simili modo post equinoctium autumnale a comitibus marce Brittanice in possessionem cuiusdam Brittonis [3 1Kb] qui tum rebellis [4 1Kb]  extiterat, nomine Wihomarcus [5 1Kb] , expeditio facta, et omnia [6 1Kb] ferro et igni uastata sunt. Peracto conuentu quod [7 1Kb] Attiniaci habebatur, domnus [8 1Kb] imperator uenandi gratia Arduennam petiit; Hlotharium uero filium suum [9 1Kb] in Italiam misit, cum quo Walahum monachum, propinquum suum, fratrem uidelicet Adalhardi abbatis, et Gerungum ostiariorum magistrum una direxit [10 1Kb] , quorum consilio et in re familiari et in negotiis ad regni commoda pertinentibus uteretur. Pippinum autem in Aquitaniam ire precepit, quem tamen [11 1Kb] prius filiam Theotberti [12 1Kb] comitis Matricensis in coniugium fecit accipere, et post nuptias celebratas ad occiduas partes [13 1Kb] proficisci. Ipse uero, peracta autumnali uenatione, trans Rhenum ad hiemandum in loco qui Franconofurd [14 1Kb] appellatur, profectus  est, ibique generali conuentu congregato, necessaria queque ad utilitatem orientalium partium regni sui [15 1Kb] pertinentia more solemni cum optimatibus quos ad hoc euocare [16 1Kb] iusserat, tractare curauit. In quo conuentu omnium orientalium Sclauorum, id est Abodritorum, Soraborum [17 1Kb] , Wiltzorum [18 1Kb] , Beheimorum [19 1Kb] , Maruanorum [20 1Kb] , Predenecentorum [21 1Kb] [c 1Kb] , et in Pannonia residentium Auarum [22 1Kb] legationes cum muneribus ad se directas audiuit [23 1Kb] . Fuerunt [24 1Kb] in eodem conuentu et legationes de  Nordmannia, tam de parte Harioldi quam filiorum Godofridi; quibus omnibus auditis ac [25 1Kb] dimissis, ipse in eodem loco, constructis ad hoc [26 1Kb] opere nouo edificiis, sicut dispositum habuerat [27 1Kb] , hiemauit [28 1Kb] .



DCCCXXIII.

Mense Maio conuentus in eodem loco [29 1Kb] habitus, in quo non [30 1Kb] uniuersi [31 1Kb] Francie primores, sed de [32 1Kb] orientali Francia atque Saxonia, Baioaria [33 1Kb] , Alamannia [34 1Kb] atque Alamannie contermina Burgundia [35 1Kb] et regionibus Rheno adiacentibus adesse iussi sunt. In quo inter ceteras barbarorum legationes, que uel iusse uel sua sponte uenerunt, duo fratres, reges uidelicet Wiltzorum, controuersiam inter se  de regno habentes, ad presentiam imperatoris uenerunt, quorum nomina sunt Milegastus [36 1Kb] et Cealadragus [37 1Kb] . Erant idem filii Liubi regis Wiltzorum, qui licet cum fratribus suis regnum [38 1Kb] diuisum teneret, tamen, propterea quod maior natu erat, ad eum totius regni summa pertinebat. Qui cum, commisso [39 1Kb] cum orientalibus Abodritis prelio, interisset [40 1Kb] , populus Wiltzorum filium eius Milegastum [41 1Kb] , quia maior natu erat [42 1Kb] , regem sibi constituit; sed cum is secundum ritum gentis commissum sibi regnum parum digne administraret, illo abiecto, iuniori fratri regium honorem deferunt [43 1Kb] ; quam ob causam ambo ad presentiam imperatoris uenerunt. Quos cum audisset, et gentis uoluntatem proniorem in iunioris fratris honorem agnouisset, statuit, ut is delatam sibi a populo  suo potestatem [populo potestatem, A. L.] haberet, ambos tamen muneribus donatos et sacramento firmatos in patriam remisit. Accusatus est in eodem placito apud imperatorem Ceadragus, Abodritorum princeps, quod se erga partem Francorum parum fideliter ageret, et ad imperatoris presentiam iam diu uenire dissimulasset, propter quod ad eum legati directi sunt, cum quibus ille iterum quosdam ex primoribus gentis sue ad imperatorem misit, perque illorum uerba promisit, se ad proximum hiemis tempus ad illius presentiam esse uenturum. Hlotharius uero  cum secundum patris iussionem in Italia iustitias faceret et iam se ad reuertendum de Italia prepararet, rogante Paschale papa Romam uenit, et honorifice ab illo susceptus, in sancto paschali die apud sanctum Petrum et regni coronam et Imperatoris atque Augusti nomen accepit; inde Papiam regressus, mense Iunio ad imperatorem uenit. Qui cum imperatori de iustitiis in Italia a se partim factis [1 1Kb] partim inchoatis fecisset indicium, missus est in Italiam Adalhardus comes palatii, iussumque est, ut Mauringum [2 1Kb] Brixie comitem secum adsumeret, et inchoatas iustitias perficere curaret. Drogonem [3 1Kb] , fratrem eius, sub canonica uita degentem, Mettensi ecclesie, clero eiusdem urbis consentiente atque eligente, rectorem constituit, eumque ad pontificatus gradum censuit promoueri [4 1Kb] . In eodem conuentu  tempus et locus alterius conuentus habendi condictus est [5 1Kb] , Nouember uidelicet mensis et Compendium palatium; peractoque [6 1Kb] placito et dimissis primoribus [7 1Kb] , cum imperator iam inde digredi statuisset, adlatum est ei de interitu Liudewiti, quod relictis Sorabis, cum Dalmatiam [8 1Kb] ad Liudemuhslum [9 1Kb] auunculum Borne ducis peruenisset, et aliquantum temporis cum eo moratus fuisset, dolo ipsius esset interfectus. Nunciatum est etiam, Theodorum sancte Romane ecclesie primicerium et Leonem nomenclatorem [10 1Kb] , generum eius, in patriarchio Lateranense [11 1Kb] primo excecatos, ac deinde fuisse decollatos, et hoc eis [12 1Kb] ob hoc [13 1Kb] contigisse, quod se in omnibus fideliter erga partes Hlotharii iuuenis imperatoris agerent [14 1Kb] ;  erant et qui dicerent, uel iussu uel consilio Paschalis pontificis rem fuisse perpetratam. Ad quod explorandum ac diligenter inuestigandum missi sunt Adalungus [15 1Kb] , abbas monasterii sancti uedasti, et Hunfridus [16 1Kb] , comes Curiensis. Sed antequam illi fuissent profecti, uenerunt legati [17 1Kb] Paschalis pontificis [18 1Kb] , Iohannes episcopus Silue-candide et Benedictus archidiaconus sancte sedis apostolice, rogantes imperatorem, ut illam infamiam a pontifice auferret, qua ille in memoratorum hominum necem consensisse credebatur. Quibus cum ille iuxta quod ratio postulabat respondisset, eosque dimisisset, predictos legatos suos ad inuestigandam [19 1Kb] rei ueritatem, sicut prius disposuit, Romam ire precepit, ipse uero [20 1Kb] reliquum estatis tempus in pago Wormacense [21 1Kb]  ac deinde in Arduenna transigens [22 1Kb] , peracta autumnali  uenatione, ad Kal. Nouembris sicut condixerat Compendium uenit. Legati Romam uenientes, rei geste certitudinem adsequi non potuerunt [23 1Kb] , quia Paschalis pontifex et se [24 1Kb] ab huius facti communione cum magno episcoporum numero iureiurando purificauit [25 1Kb] ; et interfectores predictorum hominum, quia de familia sancti Petri erant, summopere defendens, mortuos uelut maiestatis reos condemnauit [26 1Kb] , iure [27 1Kb] cesos pronuntiauit [28 1Kb] , atque ob hoc cum predictis, qui ad eum missi fuerant, legatis Iohannem Silue-candide episcopum et Sergium [29 1Kb] bibliothecarium, Quirinum quoque subdiaconum ac Leonem magistrum militum ad imperatorem misit. Qui cum tam per illos quam per suos legatos de sacramento pontificis et excusatione reorum comperisset,  nichil sibi ultra in hoc negotio faciendum ratus, memoratum Iohannem episcopum et socios eius ad pontificem, dato conueniente responso, remisit. Ceadragus [30 1Kb] Abodritorum princeps pollicitationibus suis adhibens fidem, cum quibusdam primoribus populi sui Compendium uenit, dilatique per tot annos aduentus sui rationem coram imperatore non inprobabiliter reddidit. Qui licet [31 1Kb] in quibusdam causis culpabilis appareret, tamen propter merita parentum suorum non solum inpunitus, uerum muneribus donatus ad regnum redire permissus est. uenerat et Harioldus de Nordmannia, auxilium petens contra filios Godofridi, qui eum patria pellere minabantur, ob cuius causam diligentius explorandam ad eosdem filios Godofridi Theotharius [32 1Kb] et Hruodmundus [33 1Kb]  comites missi fuerunt, qui et causam filiorum Godofridi et statum totius regni Nordmannorum diligenter explorantes, aduentum Harioldi precesserunt, et imperatori omnia que in illis regionibus comperire potuerunt patefacerunt. Cum quibus et Ebo [34 1Kb] Remorum archiepiscopus, qui consilio imperatoris et auctoritate Romani pontificis predicandi gratia ad terminos Danorum accesserat, et estate preterita multos ex eis ad fidem uenientes baptizauerat, regressus est. Hoc anno prodigia [35 1Kb] quedam extitisse narrantur, in quibus precipua fuerunt in Aquense palatio terre motus, et in territorio Tullense [36 1Kb] iuxta uillam Commerciacum [a 1Kb] puella quedam annorum fere 12. ab omni cibo per 10. menses abstinens. Et in Saxonia, in pago qui uocatur Firihsazi [37 1Kb] [b 1Kb]  23. uille igne celesti concremate, et fulgora  sereno atque interdiu de celo cadentia. [* 2Kb] Et in multis regionibus fruges grandinis uastatione delete 1 1Kb] , atque in quibusdam locis simul cum ipsa grandine ueri lapides atque [2 1Kb] ingentis ponderis decidere uisi; domus quoque de celo tacte, hominesque ac cetera animalia passim fulminum ictu preter solitum crebro exanimata dicuntur. Secuta est ingens pestilentia atque hominum mortalitas, que per totam Franciam inmaniter usquequaque grassata est, et innumeram hominum multitudinem diuersi sexus et etatis grauissime seuiendo consumpsit.



DCCCXXIu.

Rex Bulgarorum [14 1Kb] Omortag [15 1Kb] uelut pacis faciende gratia legatos ad imperatorem cum litteris misit, quos ille cum audisset, ac litteras que adlate fuerant legisset, rei nouitate [16 1Kb] non inmerito permotus, ad explorandam [17 1Kb] diligentius insolite et numquam prius in Franciam uenientis legationis causam Machelmum [18 1Kb] quendam de Baioaria cum ipsis legatis ad memoratum regem Bulgarorum direxit.  Interea hiemps aspera ualdeque prolixa facta est, que non solum cetera animalia, uerum etiam homines quosdam inmanitate frigoris extinxit. Luna. defecit 3. Nonas Mart. hora noctis secunda. Suppo dux Spolitinus decessisse nuntiatur. Legati Romani pontificis Romam regressi, eundem ualida infirmitate detentum ac morti iam [19 1Kb] proximum inuenerunt, qui etiam paucis post aduentum illorum exactis [20 1Kb] diebus uita decessit. In cuius locum cum duo per contentionem populi fuissent electi, Eugenius tamen, archipresbiter [21 1Kb] tituli sancte Sabine, uincente nobilium parte, subrogatus atque ordinatus est. Cuius rei nuntium cum Quirinus subdiaconus,  unus ex his qui priori legatione fungebantur, ad imperatorem detulisset, conuentu circiter 8. Kalendas Iul. pronuntiato [22 1Kb] atque Compendio [23 1Kb] habito, ipse ad Brittannicam [24 1Kb] expeditionem per se faciendam animo intento, Hlotharium filium, imperii sotium, Romam mittere decreuit, ut uice sua functus, ea que rerum necessitas flagitare uidebatur, cum nouo pontifice populoque Romano [25 1Kb] statueret atque firmaret. Et ille quidem [26 1Kb] ad hec exsequenda post medium Augustum in Italiam profectus est, imperator uero iter quod in Brittanniam facere parauerat [27 1Kb] , propter famem que adhuc preualida erat, usque ad initium autumni adgredi distulit: tum demum, adunatis undique omnibus copiis, Redonas ciuitatem terminis Brittannie contiguam uenit, et inde  diuiso [28 1Kb] in tres partes exercitu, duabusque partibus filiis suis Pippino et Hludowico [29 1Kb] traditis, tertiaque secum retenta, Brittanniam ingressus, totam ferro et igni deuastauit [30 1Kb] ; consumptisque in hac expeditione 40 [31 1Kb] uel eo amplius diebus, acceptis quos [32 1Kb] perfido Brittonum [33 1Kb] populo imperauerat obsidibus, Ratumagum ciuitatem, ubi [34 1Kb] coniugem se operiri iusserat, a. d [35 1Kb] 15. [36 1Kb] Kalendas Decemb. reuersus est. Nam et illuc legatos Michelis imperatoris qui ad eum mittebantur [37 1Kb] sibi occurrere iussit, cum quibus et Fortunatus patriarcha ueneticorum [38 1Kb] regressus, ad eius uenit presentiam. Sed legati imperatoris litteras et munera deferentes, pacis confirmande causa se missos esse dicentes, pro Fortunato nichil locuti sunt; inter cetera tamen ad legationem suam  pertinentia quedam de imaginum ueneratione protulerunt, propter que se Romam ire, atque apostolice sedis presulem consulere debere dixerunt. Quos cum, legatione eorum audita ac responso reddito, absolueret, Romam, ut se uelle dicebant [39 1Kb] , ducere iussit [40 1Kb] . Fortunatum etiam de causa fuge ipsius percontatus, ad examinandum eum Romano pontifici direxit; ipse [41 1Kb] Aquasgrani, ubi hiemare statuerat, profectus est. Quo cum uenisset, et ibi natalem Domini celebrasset, adlatum est ei, quod legati regis Bulgarorum essent in Baioaria; quibus obuiam mittens, ipsos quidem [42 1Kb] usque ad tempus congruum ibidem fecit operiri [43 1Kb] . Ceterum legatos  Abodritorum qui uulgo Predenecenti uocantur, et contermini Bulgaris Daciam Danubio adiacentem incolunt, qui et ipsi aduentare nuntiabantur [1 1Kb] , ilico uenire permisit. Qui cum de Bulgarorum iniqua infestatione [2 1Kb] quererentur [3 1Kb] , et contra eos auxilium sibi ferri deposcerent, domum ire, atque iterum ad tempus Bulgarorum legatis constitutum redire iussi sunt. Suppone apud Spoletium, sicut dictum erat, defuncto, eundem ducatum Adalhardus comes palatii, qui iunior uocabatur, accepit, qui cum uix quinque menses [4 1Kb] eodem honore potiretur, correptus febre decessit. Cui cum Moringus Brixie comes successor esset electus, nuntio honoris sibi deputati accepto decubuit, et paucis interpositis diebus uitam finiuit. Aeblus [5 1Kb] et Asinarius comites cum copiis  Wasconum ad Pampilonam [6 1Kb] missi, cum peracto iam sibi iniuncto negotio reuerterentur, in ipso Pirinei [7 1Kb] iugo perfidia montanorum in insidias deducti ac circumuenti, capti sunt, et copie quas secum habuere, pene usque ad internicionem delete: et Aeblus quidem [8 1Kb] Cordubam missus, Asinarius uero misericordia eorum qui eum ceperant, quasi qui consanguineus eorum esset, domum redire permissus est. Hlotharius uero iuxta patris mandatum [9 1Kb] Romam profectus, ab Eugenio pontifice honorifice suscipitur. Cui cum iniuncta sibi patefaceret, statum populi Romani iamdudum quorundam presulum peruersitate deprauatum, memorati pontificis beniuola [10 1Kb] adsensione ita correxit, ut omnes qui rerum suarum direptione grauiter fuerant desolati [11 1Kb] ,  de receptione [12 1Kb] bonorum suorum, que per illius aduentum Deo donante prouenerat, magnifice sint [13 1Kb] consolati. Hoc anno, paucis ante solstitium estiuale diebus, in territorio Augustodunense [14 1Kb] ere in tempestatem subita mutatione conuerso, ingens fragmentum ex glacie simul cum grandine decidisse narratur, cuius longitudo quindecim, latitudo septem, crassitudo [15 1Kb] duos pedes habuisse dicitur.



DCCCXXu.

Sacro paschali festo solemniter Aquisgrani celebrato, arridente etiam uerna temperie [16 1Kb] , imperator uenandi gratia Nouiomagum profectus, legatos Bulgarorum circa medium Maium Aquasgrani uenire  precepit. Nam sic illo [17 1Kb] reuerti statuit, habiturus ibi [18 1Kb] conuentum, quem [19 1Kb] de Brittania regressus, eo se tempore ibidem habere uelle [20 1Kb] , optimatibus indicauerat. Quo cum, peracta uenatione fuisset reuersus,  Bulgaricam legationem audiuit; erat enim de terminis ac finibus inter Bulgaros ac Francos constituendis. Adfuerunt in eodem conuentu [21 1Kb] pene omnes Brittanie primores, inter quos et Wihomarcus [22 1Kb] , qui perfidia sua et totam Brittaniam conturbauerat, et obstinatione stultissima ad memoratam expeditionem illo faciendam [23 1Kb] imperatoris animum prouocauerat, tandem saniore usus consilio, ad fidem imperatoris, ut ipse dicebat, uenire non dubitauit. Cui cum imperator, et ignosceret, et muneribus donatum una [24 1Kb] cum ceteris gentis sue primoribus domum remeare permitteret, promissam fidem, ut prius consueuerat, gentilitia perfidia commutauit, ac [25 1Kb] uicinos suos incendiis et direptionibus in quantum potuit infestare non cessans, donec ab hominibus  Lantberti [26 1Kb] comitis in domo propria circumuentus atque interfectus est. Imperator uero, audita Bulgarorum legatione, per eosdem qui ad eum missi fuerant legatos regi eorum missis litteris, prout uidebatur respondit, dimissoque conuentu, in uosegum ad Rumerici [27 1Kb] montem uenandi gratia profectus, filium suum Hlotharium ex Italia regressum ibique ad se uenientem suscepit, ac peracta uenatione Aquasgrani rediens, generalem populi sui conuentum more solemni mense [28 1Kb] Augusto habuit. In quo conuentu inter ceteras legationes que de diuersis partibus [29 1Kb] uenerunt, etiam et filiorum Godofridi [30 1Kb] de Nordmannia legatos audiuit, ac pacem quam idem sibi dari [31 1Kb] petebant, cum eis in marca eorum mense Octobrio confirmari iussit [32 1Kb] ; completisque [33 1Kb]  omnibus negotiis que ad illius conuentus rationem pertinere uidebantur, Nouiomagum cum filio maiore secessit, minorem uero filium suum [34 1Kb] Hludowicum in Baioariam direxit. Ipse [35 1Kb] autem, autumnali uenatione completa, circa hiemis initium Aquasgrani reuersus est. In territorio Tullense [36 1Kb] iuxta Commerciacum uillam [37 1Kb] puella quedam nomine [38 1Kb] . . . annorum circiter 12. post sacram communionem, quam in pascha de sacerdotis manu sumendo perceperat [39 1Kb] , primo pane, deinde aliis omnibus cibis et potibus abstinendo, intantum ieiunasse perhibetur, ut nulla penitus corporis alimenta percipiens, sine omni uictus desiderio plenum triennium [40 1Kb] compleuerit. Cepit autem ieiunare anno incarnationis dominice 823. sicut in ipsius anni descriptione superius adnotatum est, et hoc anno, id est 825, circa Nouembris mensis initium peracto ieiunio escam sumere ac more ceterorum mortalium manducando uiuere cepit.



DCCCXXuI.

Cum regi Bulgarorum legati sui quid egerint renunciassent [1 1Kb] , iterum eum, quem primo miserat, ad imperatorem cum litteris remisit, rogans ut sine morarum interpositione terminorum [2 1Kb] definitio fieret, uel si hoc non placeret, suos quisque terminos sine pacis federe tueretur [3 1Kb] . Cui imperator, quia fama erat Bulgarorum regem a suo quodam optimate aut regno pulsum aut interfectum, respondere distulit; illoque [4 1Kb] expectare iusso, propter fame certitudinem comperiendam Bertricum palatii comitem ad Baldricum [5 1Kb] et Geroldum [6 1Kb] comites et Auarici limitis custodes in Carantanorum prouinciam [7 1Kb] misit, qui cum reuersus nichil certi super his que fama uulgauerat reportasset, imperator legatum ad se euocatum [8 1Kb]  sine litteris remeare fecit. Interea Pippinus rex, filius imperatoris, ut iussus erat, cum suis optimatibus et Hispanici limitis custodibus circa Kalendas Februarias Aquasgrani---nam ibi tunc imperator hiemauerat---uenit, cum quibus cum de [9 1Kb] tuendis contra Sarracenos occidentalium partium finibus esset tractatum atque dispositum [10 1Kb] , Pippinus in Aquitaniam regressus, estatem in deputato sibi loco transegit [11 1Kb] . Imperator uero medio mense [12 1Kb] Maio Aquis [13 1Kb] egressus, circa Kalendas Iunii ad Ingilungeim [14 1Kb] uenit, habitoque ibi conuentu non modico, multas et ex diuersis terrarum partibus missas legationes audiuit et [15 1Kb] absoluit. Inter quas precipua ceterisque preminens [16 1Kb] erat legatio [17 1Kb] sancte sedis apostolice, Romane uidelicet ecclesie, qua  fungebantur Leo Centumcellensis episcopus et Theofilactus nomenclator, et de partibus transmarinis [18 1Kb] Dominicus abbas de monte Oliui, legati quoque filiorum Godofridi, regis Danorum, pacis ac federis causa directi [19 1Kb] , et de Sclauorum regionibus quidam Abodritorum primores [20 1Kb] Ceadragum ducem suum accusantes. Accusabatur et Tunglo [21 1Kb] , unus de Soraborum primoribus, quod et ipse dicto audiens non esset. Quorum utrique denuntiatum est, quod si medio  Octobrio ad imperatoris generalem conuentum uenire distulisset [22 1Kb] , condignas perfidie sue penas esse daturum [23 1Kb] . uenerunt et ex Brittonum primoribus, quos illius limitis custodes adducere uoluerunt. Eodem tempore Herioldus cum uxore et magna Danorum multitudine ueniens, Mogontiaci apud sanctum Albanum cum his quos secum adduxit baptizatus est, multisque muneribus ab imperatore donatus, per Frisiam, qua uenerat uia, reuersus est. In qua prouincia unus [24 1Kb] comitatus qui Hriustri [25 1Kb] uocatur, eidem datus est [26 1Kb] , ut in eum se cum rebus suis, si necessitas exigeret, recipere potuisset. Baldricus uero et Geroldus, comites ac Pannonici limitis prefecti, in eodem conuentu adfuerunt [27 1Kb] , et adhuc de motu Bulgarorum aduersum nos nichil se sentire posse testati  sunt. uenit cum Baldrico presbiter quidam de uenetia, nomine Georgius, qui se organum facere posse asserebat [28 1Kb] ; quem imperator Aquasgrani cum Thancolfo [29 1Kb] saccellario misit, et, ut ei omnia ad instrumentum [30 1Kb] efficiendum necessaria preberentur, imperauit [a 1Kb] . Condictoque ac pronuntiato ad medium Octobrium generali conuentu, ceteris omnibus more solemni absolutis, ipse trans Rhenum ad uillam que Saltz [31 1Kb] uocatur cum suo comitatu profectus est. Ibi ad eum legati Neapolitanorum uenerunt, atque inde, accepto responso, ad sua regressi sunt: ibi ad eius notitiam perlatum est de fuga ac perfidia Aizonis [32 1Kb] , quomodo fraudulenter Ausonam [33 1Kb] [b 1Kb] ingressus, et a populo illo quem dolo deceperat receptus, Rotam [c 1Kb] ciuitatem [34 1Kb] destruxit, castella eiusdem regionis que  firmiora uidebantur communiuit [35 1Kb] , missoque ad Abdiraman [36 1Kb] regem Sarracenorum fratre suo, auxilium quod petebat, iussu eiusdem regis [37 1Kb] contra nostros accepit. Sed imperator licet huius rei nuntium grauiter ferret, nichil tamen inconsulte gerendum iudicans, consiliariorum suorum aduentum statuit opperiri, transactaque autumnali uenatione, circa Kal. Octob. per Menum fluuium usque ad Franconouurd [38 1Kb] secunda aqua nauigauit. Inde ad Ingilunhaim [39 1Kb]  medio Octobrio ueniens, generalem ibi, ut condictum erat [1 1Kb] , populi sui conuentum habuit, in quo et Ceadragum Abodritorum ducem, necnon et Tunglonem, qui apud eum perfidie accusabantur, audiuit: et Tunglonem quidem, accepto ab eo filio eius obside, domum redire permisit, Ceadragum uero, ceteris Abodritis dimissis, secum retinuit [2 1Kb] , missisque ad populum Abodritorum legatis, si eum sibi uulgus regnare uellet, perquirere iussit; ipse autem Aquasgrani, ubi hiemare constituerat, profectus est. Cumque legati quos [3 1Kb] ad Abodritos miserat, reuersi nuntiassent, uariam gentis illius super rege suo recipiendo sententiam, meliores tamen ac prestantiores [4 1Kb] quosque de illius receptione concordare, acceptis ab eo quos imperauerat obsidibus, in  regnum suum eum fecit restitui. Dum hec aguntur, Hildoinus [5 1Kb] , abbas monasterii [6 1Kb] sancti Dionisii martiris, Romam mittens, adnnente precibus eius Eugenio sancte sedis apostolice tunc presule [7 1Kb] , ossa beatissimi martiris Christi Sebasiani accepit, et ea apud Suessonam [8 1Kb] ciuitatem in basilica sancti Medardi collocauit, ubi dum adhuc inhumata in loculo, in quo adlata fuerant [9 1Kb] , iuxta tumulum sancti Medardi iacerent, tanta signorum ac prodigiorum multitudo claruit, tanta uirtutum uis in omni [10 1Kb] genere sanitatum per diuinam gratiam in nomine eiusdem beatissimi martiris enituit [11 1Kb] , ut a nullo mortalium eorumdem miraculorum aut numerus conprehendi, aut uarietas uerbis ualeat enuntiari; quorum quedam tanti stuporis esse narrantur, ut humane imbecillitatis  fidem excederent, nisi certum esset, dominum nostrum Iesum Christum, pro quo idem beatissimus martir [12 1Kb] passus esse dinoscitur, omnia [13 1Kb] que uult facere posse per diuinam omnipotentiam [14 1Kb] , in qua illi omnis creatura in celo et in terra subiecta est.



DCCCXXuII.

Imperator Helisachar presbiterum et abbatem et cum eo Hildibrandum [15 1Kb] atque Donatum comites ad motus Hispanice marce componendos misit. Ante quorum aduentum Aizo, Sarracenorum auxilio fretus,  multa eiusdem limitis custodibus aduersa intulit, eosque adsiduis incursionibus in tantum fatigauit [16 1Kb] , ut quidam illorum, relictis que tueri debebant castellis, recederent. Defecit ad eum et filius Berani [17 1Kb] , nomine Willemundus [18 1Kb] , nec non [19 1Kb] et alii conplures nouarum rerum gentilicia leuitate cupidi, iunctique Sarracenis ac Mauris [20 1Kb] Ceritaniam [a 1Kb] et uallensem [b 1Kb] rapinis atque incendiis cotidie infestabant. Cumque ad sedandos ac mitigandos Gothorum atque Hispanorum in illis finibus habitantium animos Helisachar abbas cum aliis ab imperatore missus [21 1Kb] , multa et propria industria et sociorum consilio prudenter administrasset [22 1Kb] Bernhardus quoque, Barcinone comes, Aizonis insidiis et eorum qui ad eum defecerant [23 1Kb] calliditati ac fraudulentis  machinationibus pertinacissime resisteret, atque eorum temerarios conatus irritos efficeret, exercitus a rege Sarracenorum Abdiraman ad auxilium Aizoni ferendum missus Cesaraugustam uenisse nunciatur, supra quem [24 1Kb] , Abumaruan, regis propinquus, dux constitutus, ex persuasionibus [25 1Kb] Aizonis haud dubiam sibi uictoriam pollicebatur. Contra quem imperator filium suum Pippinum, Aquitanie regem, cum inmodicis Francorum copiis mittens, regni sui terminos tueri precepit. Quod ita factum esset, ni ducum desidia quos Francorum exercitui prefecerat, tardius quam rerum necessitas postulabat, is quem ducebant [26 1Kb] ad marcam uenisset exercitus. Que tarditas in tantum noxia fuit, ut Abumaruan [27 1Kb] , uastatis Barcinonensium ac Gerundensium  agris uillisque incensis, cunctis etiam que extra urbes inuenerat direptis, cum incolomi exercitu Cesaraugustam se prius reciperet, quam a nostro exercitu uel uideri potuisset. Huius cladis presagia credita sunt uise multoties in celo acies, et ille terribilis nocturne coruscationis in ere discursus. Imperator autem, duobus conuentibus habitis, uno apud Niumagum [28 1Kb] propter falsas Hohrici [29 1Kb] , filii Godofrini regis Danorum, pollicitationes, quibus se illo ad imperatoris presentiam uenturum promiserat, altero apud Compendium, in quo et annualia  dona suscepit, et his qui ad marcam Hispanicam [1 1Kb] mittendi erant, quid uel qualiter agere deberent, imperauit, ipse inter Compendium et Carisiacum ceteraque his uicina palatia usque ad hiberni temporis initium conuersatus est. Interea reges Danorum, filii uidelicet [2 1Kb] Godofridi, Herioldum de consortio regni eicientes, Nordmannorum [3 1Kb] finibus excedere compulerunt. Bulgari quoque Sclauos in Pannonia [4 1Kb] sedentes, misso per Drauum nauali exercitu, ferro et igni uastauerunt, et expulsis eorum ducibus, Bulgaricos [5 1Kb] super eos [6 1Kb] rectores constituerunt. Eugenius papa mense Augusto decessit, in cuius locum ualentinus diaconus a Romanis et electus [7 1Kb] , et ordinatus, uix unum [8 1Kb] mensem in pontificatu compleuit, quo defuncto, Gregorius presbiter tituli [9 1Kb]  sancti Marci electus, sed non prius ordinatus est, quam legatus imperatoris Romam uenit [10 1Kb] , et electionem populi, qualis esset [11 1Kb] , examinauit. Legati Michahelis imperatoris de Constantinopoli [12 1Kb] ad imperatorem [13 1Kb] quasi propter fedus confirmandum missi, Septembrio mense Compendium uenerunt, quos ille ibi benigne [14 1Kb] receptos et audiuit et absoluit [15 1Kb] Corpora beatissimorum martirum Marcellini et Petri de Roma sublata, et Octobrio mense in Franciam [a 1Kb] translata, et ibi [16 1Kb] multis signis atque uirtutibus clarificata sunt [b 2Kb] .



DCCCXXuIII.

Conuentus Aquasgrani [17 1Kb] mense Februario factus est, in quo cum de multis aliis causis, tum precipue de his que in marca Hispanica contigerunt,  ratio habita, et legati qui exercitui preerant culpabiles inuenti, et iuxta [18 1Kb] merita sua honorum [19 1Kb] amissione multati sunt. Similiter et Baldricus [20 1Kb] , dux Foroiuliensis, cum propter eius ignauiam Bulgarorum exercitus terminos Pannonie [21 1Kb] superioris inpune uastasset, honoribus quos habebat [22 1Kb] priuatus, et marca quam solus tenebat [23 1Kb] , inter quatuor comites diuisa est. Halitgarius Camaracensis episcopus  et Ansfridus abbas [24 1Kb] monasterii Nonantule Constantinopolim missi, et a Michele imperatore, sicut ipsi inde reuersi retulerunt [25 1Kb] , honorifice suscepti sunt. Imperator Iunio mense ad Ingilunheim uillam [26 1Kb] uenit, ibique per aliquot dies placitum habuit, in quo, cum de filiis suis Hlothario et Pippino cum exercitu ad marcam Hispanicam mittendis consilium inisset, et id quomodo fieret ordinasset, missos [27 1Kb] etiam Romani pontificis, Quirinum primicerium ac Theofilactum [28 1Kb] nomenclatorem, qui ad eum illo uenerant, audita illorum [29 1Kb] legatione dimississet, ad uillam Franconofurd [30 1Kb] profectus est, ibique aliquandiu meratus, Wormaciam uenit, atque inde [31 1Kb] Theodonis uillam perrexit; de quo loco Hlotharium filium suum cum [32 1Kb] magnis Francorum copiis ad Hispanicam  marcam direxit. Qui cum Lugdunum uenisset, consedit, nuncium opperiens, qui se de Sarracenorum aduentu faceret certiorem; in qua expectatione cum Pippino fratre conloquitur, et comperto quod Sarraceni ad marcam uenire aut timerent aut nollent, redeunte in Aquitaniam fratre, ipse ad patrem Aquasgrani reuertitur. Interea cum in confinibus Nordmannorum tam de federe inter illos et Francos confirmando, quam de Herioldi rebus tractandum [33 1Kb] esset, et ad hoc totius pene [34 1Kb] Saxonie comites simul cum markionibus [35 1Kb] illo conuenissent, Herioldus, rerum gerendarum nimis cupidus, condictam et per obsides firmatam pacem, incensis ac direptis [36 1Kb] aliquot Nordmannorum uillulis, inrupit. Quod audientes filii Godofridi, contractis subito copiis, ad  marcam ueniunt, et nostros in ripa Aegidore fluminis sedentes ac nichil tale opinantes transito flumine adorti, castris exuunt [37 1Kb] , eisque in fugam actis cuncta diripiunt, ac se cum omnibus copiis suis in sua castra recipiunt; deinde inito consilio, ut ultionem huius facti preuenirent, missa legatione ad imperatorem, quam inuiti et quanta necessitate coacti id fecerint [38 1Kb] , exposuerunt, se tamen ad satisfactionem  esse paratos, et hoc in imperatoris esset [1 1Kb] arbitrio, qualiter [2 1Kb] ita fieret emendatum, ut de reliquo inter partes pax firma maneret. Bonifacius [3 1Kb] comes, cui tutela Corsice insule tunc erat commissa, adsumpto secum fratre Berehario [4 1Kb] nec non [5 1Kb] et aliis quibusdam comitibus de Tuscia, Corsicam atque Sardiniam parua classe circumuectus, cum nullum in mari piratam inuenisset, in Africam [6 1Kb] traiecit, et inter Uticam atque Kartaginem [7 1Kb] egressus, innumeram incolarum multitudinem subito congregatam offendit, cum qua et prelium conseruit, et quinquies uel eo amplius fusam fugatamque profligauit, magnaque Afrorum multitudine prostrata, aliquantis [8 1Kb] etiam sotiorum suorum per temeritatem amissis, in naues suas se recepit, atque hoc facto ingentem  Afris timorem incussit. Luna Kalendis Iul [9 1Kb] . primo diluculo in occasu suo defecit; similiter et in [10 1Kb] 8 Kalendas Ianuarii, id est in natale Domini, media nocte obscurata est [* 1Kb] . Imperator circa missam [11 1Kb] sancti Martini Aquasgrani [12 1Kb] ad hiemandum uenit, ibique positus [13 1Kb] , totum hiberni temporis spatium in diuersis conuentibus ob necessaria regni negotia congregatis inpendit.



DCCCXXIX.

Post exactam hiemem in ipso sancto [14 1Kb] quadragesimali ieiunio, paucis ante sanctum pascha diebus,  Aquasgrani [15 1Kb] terre motus noctu factus, uentusque tam uehemens coortus [16 1Kb] , ut non solum humiliores domos, uerum etiam ipsam sancte Dei genitricis basilicam, quam capellam uocant, tegulis plumbeis  tectam, ex parte non modica denudaret. Imperator uero [17 1Kb] in diuersis occupationibus usque ad Kalendas Iul. [18 1Kb] Aquasgrani [19 1Kb] moratus, tandem ad generalem conuentum Wormacie habendum cum comitatu suo mense Augusto statuit proficisci. Sed priusquam inde promoueret [20 1Kb] , nuncium accepit, Nordmannos uelle transalbianam Saxonie regionem inuadere, atque exercitum eorum [21 1Kb] qui hoc facturus esset, nostris finibus adpropinquare. Quo nuncio commotus, misit in omnes Francie partes [22 1Kb] , et iussit ut cum summa [23 1Kb] festinatione tota populi sui generalitas [24 1Kb] post se in Saxoniam ueniret, indicans simul uelle se apud Nouesium [25 1Kb] [a 1Kb] medio circiter [26 1Kb] Iulio Rhenum transire. Sed ubi uana [27 1Kb] esse compererat, que de Nordmannis fama disperserat [28 1Kb] , sicut prius  dispositum habebat [29 1Kb] , medio mense [30 1Kb] Augusto Wormaciam uenit, ibique habito generali conuentu, et oblata sibi annua dona solemni more [31 1Kb] suscepit, et legationes plurimas, que tam de Roma et Beneuento, quam de aliis longinquis terris ad eum uenerant, audiuit atque [32 1Kb] absoluit. Hlotharium quoque filium suum [33 1Kb] , finito illo [34 1Kb] conuentu, in Italiam dirrexit [35 1Kb] , ac Bernhardum comitem Barcinone, qui eatenus in marca Hispanie presidebat, camararium [36 1Kb] in palatio suo constituit. Aliis etiam causis [b 1Kb] , que ad illius placiti completionem pertinere uidebantur, congruo modo dispositis atque completis, populoque ad sua ire dimisso, ipse ad autumnalis uenationis exercitium Franconouurdum [37 1Kb] uillam profectus est; qua transacta, ad hiemandum Aquasgrani  reuersus est, ubi et missam sancti Martini ac festiuitatem beati Andree [38 1Kb] apostoli, necnon et ipsum sacrosanctum dominice natiuitatis diem cum magna letitia et exsultatione celebrauit [c 1Kb] .





EGINHARDI [a 1Kb] EPISTOLAE.



EPISTOLA PRIMA. AD ANSGISUM [b 1Kb] .

Dilectissimo in Christo fratri, Ansgiso uenerabili, sempiternam in Domino salutem.

Obsecro dilectionem tuam ut, non grauiter, sed potius misericorditer et amicabiliter, accipere digneris quod apud te [c 1Kb] pro necessitate quondam hominis nostri, nunc autem hominis domni Hlotharii, apud te intercedo, ut eum beneficium, quod ego illi dedi, sub qualicunque lege, sicut tibi placuerit, habere permittas, usque dum nos illi de altero beneficio, ex largitate dominorum nostrorum, aliquam consolationem, Domino adiuuante, facere potuerimus. Habebitis me magis promptum atque deuotum ad uestram uoluntatem atque utilitatem perficiendam,  si meas petitiones in hac causa adimplere dignamini. Opto semper bene ualeatis in Domino.



EPISTOLA II. AD GOZBERTUM ABBATEM. [d 1Kb]

Religioso Christi famulo Gozberto, uenerabili abbati, Eginhardus peccator.

Precor ut sanctitas uestra cognoscere dignetur de causa hominis istius, nomine Bebonis, quod ego beneficium illi dedi de monasterio [e 1Kb] S. Chlodowaldi propter hoc qui mihi bene seruiebat. Sed postquam eum domno Hlothario commendaui, impetraui a domno imperatore ut ei confirmationem faceret de eodem beneficio ad dies uite sue. Propter hoc rogo et obsecro dilectionem uestram ne illi permittatis aliquid impedimentum fieri de ipso beneficio, donec  nos, Domino uolente, uobiscum loquamur. Hec ideo uobis mando, quia cognosco quorumdam hominum prauam uoluntatem et infinitam cupiditatem, qui de proximorum damnis nullam habent curam, in eo quod sue auidissime cupiditati satisfacere ualeant. Opto ut semper ualeatis [in Domino].



EPISTOLA III. AD AMALHARIUM [f 1Kb]

Reuerentissimo Christi famulo Amalhario, Eginhardus peccator.


Nescio quis preuenit aduentum pueri uestri, qui mihi litteras uestras attulit, et effecit ut tibi mandaret [g 1Kb] . . . . . quatenus proximo Palmarum die ad imperatorem uenisses. Sed postquam [h 1Kb] litteras uestras accepi, et imperatorem, de his que uoluisti, interrogaui, precepit mihi uobis scribere ut sanctum Pasche diem domi celebrassetis, et ceterum comitatum uestrum post uos uenire iuberetis, eo modo ut, quando ille ad uos in palatio uenisset, mandatis acceptis, et ratione [i 1Kb] legationis uestre uobis insinuata, sine mora iter uestrum aggredi ualeatis. Opto ut semper bene ualeatis in Domino



EPISTOLA Iu AD OTGARIUM [i 1Kb] ARCHIEPISCOPUM.


Domino sancto et merito uenerabili Otgario, reuerendo archiepiscopo, Eginhardus peccator.

Frater iste, nomine Werdricus, de congregatione S. Bonifacii [k 1Kb] est, et conuersatur apud nos per licentiam abbatis sui, pro eo quod noster propinquus est. Quem ideo nunc ad uos mittimus, ut eum ad diaconatus officium ordinare iubeatis, si uideritis hoc canonice fieri posse per talem rationem, que continetur in epistola abbatis eius, quam nuper ad me, cum eum de eadem causa consulerem atque rogarem, direxit; quam etiam uobis per eumdem fratrem ad legendum misi, in qua, ut arbitror, statim intelligere potestis utrum illa consecratio modo fieri possit, an in aliud tempus differenda sit. Oro et opto ut sanctitatem uestram, sibi deuote seruientem,  superna gratia semper et ubique custodiat, sanctissime ac reuerentissime pater.



EPISTOLA u. AD IACOBUM EPISCOPUM [l 1Kb] .

uenerabili in Christo Iacobo, reuerentissimo episcopo, Eginhardus peccator.

Iste clericus, nomine Otmarus, detulit mihi litteras sanctitatis uestre, in quibus me rogastis ut eidem clerico licentiam darem uobiscum manendi, qui in hac regione et natus et nutritus est. Et ego qualitatem  cause considerans, decreui assensum prebere petitioni uestre, eo uidelicet modo, ut idem clericus, cum suis fratribus et matre, sicut rogastis, licentiam habeant uobiscum manendi, et censum suum annis singulis persoluant ad [a 1Kb] S. Seruatium, sicut eis a fratribus nostris constitutum est. De ordinatione uero eiusdem clerici in uestra sit potestate, ut inde faciatis quicquid uobis optimum esse uidebitur: quia uos et mores et conuersationem illius cognoscitis, et scitis utrum ad aliquem ordinem sacrum suscipiendum [b 1Kb] idoneus sit. Opto sanctitatem uestram, nostri memorem, semper in Christo bene ualere.



EPISTOLA uI. AD EGILOLFUM [c 1Kb] ET HUNBERTUM.

Dilectissimis in Christo fratribus et deuotis Christi  famulis, Egilofo et Hunberto, eternam in Domino salutem.

Scio uos non latere quod bone memorie Wolfgarius episcopus [d 1Kb] , me petente, beneficiauit homini nostro Gerberto, in pago Dubargawe, in loco qui dicitur Asgbah, de ratione S. Kiliani, mansos III et mancipia XII. Sed quia in hoc diutius manere non potuit, nisi dum ille in corpore uixit, precor benignitatem uestram ut memoratum Gerbertum illud beneficium habere permittatis, sicut modo habuit, usque dum in hac sede episcopus fuerit ordinatus; et inter me et illum conuenerit quid de ipso beneficio fieri debeat in futurum. Opto ut semper bene ualeatis in Domino.



EPISTOLA uII. AD POPPONEM COMITEM.

Magnifico et honorabili atque illustri uiro Popponi glorioso [e 1Kb] comiti, Eginhardus in Domino salutem.

Homines [f 1Kb] confugerunt ad limina beatorum Christi martyrum Marcellini et Petri, fatentes se culpabiles esse, qui in presentia uestra conuicti fuerunt quodam [g 1Kb] furto quod commiserunt furando feramina in dominica foreste [h 1Kb] : cuius partem compositionis iam soluerunt, et adhuc soluere [i 1Kb] , sed, ut asserunt, non habent unde soluere propter paupertatem suam. Proinde precamur benignitatem uestram ut eis, propter amorem Christi martyrum ad quos confugerunt, in quantum possibile est, parcere dignemini, ne penitus pereant per huiusmodi culpam, sed potius sentiant  sibi apud uos profuisse quod ad sanctorum martyrum sepulcra confugerunt. Opto ut semper bene ualeatis in Domino.



EPISTOLA uIII. AD OTGARIUM ARCHIEPISCOPUM.

Domino sancto et merito uenerabili Otgario [i 1Kb] , reuerendissimo episcopo.

Presbyter quidam, nomine Hruodradus, uenit ad me dicens se esse de fisco uestro Manniaco, et accepisse licentiam a chorepiscopo uestro et ceteris fratribus Romam pergendi, et hoc in mense martio; sed post, cum uenisset ad Mogontiacum, non potuisse inuenire homines cum quibus illud iter peragere potuisset: ac propter hoc diuertit ad quemdam pagensem nostrum, qui ei cognitus fuerat, nomine Hildebertus, et mansit apud eum donec inueniret homines Romam euntes; quos se nunc inuentos habere dicit, et rogauit me ut apud uos impetrarem  ei licentiam illud iter peragendi. uult enim, sicut ipse asserit, illud iter quam celerrime potuerit, peragere, et ad locum suum reuerti. Propter hoc precor sanctitatem uestram ut ei, sicut ipse rogat, licentiam donare dignemini, et ut illi non noceat quod tamdiu inter uias moratus est, quia, multis impedimentis accidentibus, inuitus fecit quod emendare non potuit. Optamus sanctitatem uestram, nostre imbecillitatis memorem, semper in Christo bene ualere, sanctissime ac reuerentissime pater.



EPISTOLA IX. AD GEBOINUM [k 1Kb] PALATII COMITEM.

Dilectissimo fratri Geboino, glorioso comiti palatii, Eginhardus in Domino salutem.

Rogo dilectionem uestram ut hunc pagensem  nostrum, nomine Dauid, necessitates suas tibi referre uolentem, exaudire digneris; et, si causam eius rationabilem esse cognoueris, locum ei facias ad domnum imperatorem se reclamare. Est enim idem homo domni Hlutharii [l 1Kb] ; et ideo, non tantum propter petitionem meam, sed propter honorem et amorem senioris sui, debes illum adiuuare. Opto ut te sanum et incolumem cito uidere merear.



EPISTOLA X. AD HETTI [m 1Kb] ARCHIEPISCOPUM.

Domino sancto et merito uenerabili Hetti, reuerentissimo archiepiscopo, Eginhardus peccator.

Sicut ex litteris sanctitatis uestre uos uelle cognouimus, ita sine dilatione facere curauimus, mittendo  uidelicet uobis reliquias, quas uos habere uelle ad dedicationem noue basilice uestre scripsistis. Et quidem libenter id fecimus, qui talem fiduciam in uobis habemus, ut quecunque particula  de sacris beatorum martyrum cineribus ad uos peruenerit, talis ei honor exhibeatur, qualem totis eorum corporibus exhibere debueramus, nisi desidia et negligentia a debito illis honore retardaret. Quod autem per nos cognoscere uoluistis, minime uos de his certiores reddere ualemus, quia pene nichil inde ad nostram notitiam scietis peruenire; neque nos de his magnopere curiosi sumus de quorum cognitione nullam utilitatem et paruam percipimus uoluptatem. Optamus sanctitatem uestram, nostre imbecillitatis memorem, in Christo semper bene ualere, sanctissime et reuerentissime pater.



EPISTOLA XI. AD HRUOTBERTUM COMITEM.

Magnifico et honorabili atque illustri uiro Hruotberto,  glorioso comiti, eternam in Domino salutem.

Rogo benignitatem uestram ut mihi mandare dignemini quid uobis placeat uel [a 1Kb] , ut modo fieri debeat de causa Alahfridi, hominis nostri, utrum ex toto dimittenda sit, an ille adhuc sperare debeat quod [b 1Kb] ad suam iustitiam, per uestrum adiutorium, peruenire mereatur. Nam ego totam causam, et qualiter a uobis per ueraces homines inquisita est, simul cum Adalhardo et Gebuino comitibus palatii, domno imperatori indicaui: et ille respondit mihi, mirum sibi uideri cur illa causa iam finita non fuisset. Ideo precor dilectionem uestram ut non mihi mandare dedignemini [c 1Kb] , quid predictus homo noster de ipsa sua causa facere debeat. Opto ut  semper bene ualeatis in Domino.



EPISTOLA XII. AD LIUTHARDUM PRESBYTERUM ET EREMBERTUM uICEDOMINUM.

In Christi nomine, Eginhardus abbas, Liuthardo presbytero et Eremberto uicedomino, fidelibus nostris, in Domino salutem.

Notum sit uobis quod nos Willibaldo presbytero, fideli, ut credimus, nostro, iniunctum habemus ut censum nostrum recipiat ab hominibus nostris, tam apud S. Bauonem quam in Blandinio monasterio. Propter hoc mittimus illum ad uos, quia uolumus ut ei adiutorium faciatis ut eumdem censum et pleniter et in bono argento recipiat [d 1Kb] Opto ut semper bene ualeatis in Domino.



EPISTOLA XIII. AD POPPONEM COMITEM.

Magnifico et honorabili atque illustri uiro Popponi, glorioso comiti, Eginhardus sempiternam in Domino salutem.

Dictum est mihi quod me rogasses ut de tribus capitulis te certum facerem: quod utique mihi ad  faciendum de uno illorum difficile est, id est, femina, quam tu melius quam ego nosti, si a te, sine culpa, in coniugium possit assumi. Nam de dispensa, quam in Aquis accepistis, nullam uolo aliam retributionem nisi amicitiam tuam. De Iopila uero, quando insimul fuerimus locuti, iuxta quod tunc inter nos conuenerit, facere paratus sum: et ideo tibi modo plura per litteras meas indicare non possum. Opto ut semper bene ualeas in Domino.



EPISTOLA XIu. AD GERWARDUM [e 1Kb] BIBLIOTHECARIUM.

Dilectissimo fratri Gerwardo, Eginhardus sempiternam in Domino salutem.

Dubium mihi est utrum de te sentire debeam, quod aut litteras meas non intellexisses, aut de  periculo meo non curasses? Sed facilius in eum sensum adducar [f 1Kb] ut arbitrer propter aliquas occupationes scripta mea a te parum diligenter lecta et intellecta fuisse, quam ut credam caritatem tuam comminati mihi periculi curam non habuisse. Hortaris enim, imo consilium das, ut, omissis martyrum excubiis, quibus indesinenter adesse et interesse iussus sum, palatium petam; cum mihi septem dierum absentia penalis futura denuntiata sit: que non solum in mora in palatio facienda, sed ne in itinere, quod ad palatium pergendum est, caueri potest, presertim a me qui, tam propter uie difficultatem quam corporis imbecillam ualetudinem, raro celerius quam septem dierum spatio de Aquis ad martyrum limina potui peruenire. Sed iam nunc rogo  atque obnixe deprecor ut scriptum, quod tibi misi, iterum relegere atque intelligere [g 1Kb] , mihique, sicut te iam dudum per litteras meas rogaui, quid tibi de illa reuelatione atque mandatis, quibus obstrictus sum, uideatur, rescribere non graueris. Non deerunt perlatores, si hoc quod scripseris Bonotto, uicedomino nostro, mittere uolueris. Opto uos semper bene in Domino ualere [h 1Kb] , carissime atque amantissime frater et domine.



EPISTOLA Xu. IN PERSONA BOMAE AD BLIDTHRUT.

Dilectissime sorori Blidthrut, Boma [i 1Kb] amica et bene cupiens tua, eternam in Domino salutem.

Quidam seruus uester de Makesbah, nomine Wenilo,  quamdam liberam feminam accepit sibi in coniugium, et modo timendo iram uestram, simul et domini sui Albini, confugit ad limina sanctorum Marcellini et Petri. Pro quo rogo caritatem tuam ut mea uice apud illum intercedere digneris, quatenus ei liceat, cum sua et tua gratia, feminam illam quam accepit, habere. Opto ut semper bene ualeatis [i 1Kb] .



EPISTOLA XuI. AD HATTONEM COMITEM.

Dilectissimo amico nostro Hattoni, glorioso comiti, Eginhardus eternam in Domino salutem.

Quidam homo uester, nomine Hunno, uenit ad limina sanctorum Marcellini et Petri, ueniam postulans pro eo quod conseruam suam, ancillam uestram, sibi in coniugium sociasset sine uestra iussione. Propter hoc precamur benignitatem uestram ut a uobis indulgentiam de hoc facto percipere mereatur, si delictum eius uenia dignum fuerit inuentum. Opto ut semper bene ualeatis in Domino.



EPISTOLA XuII AD HRABANUM [a 1Kb] ABBATEM.

Reuerentissimo Christi famulo Hrabano, uenerabili  abbati, Eginhardus peccator.

Quidam homo uester, nomine Gundhartus, rogauit nos pro se apud uestram sanctitatem intercedere, ut, sine offensione uestra, immo cum gratia uestra, sibi liceat iter exercitale, quod presenti tempore agendum est, omittere, ac domi manere [b 1Kb] ; asserens se ad hanc remansionem magna cogi necessitate, pro eo quod faidosus sit, et cum inimicis suis et his, qui uite eius insidiantur, hoc iter agere non audeat, presertim cum illo comite, cum quo ire iubetur, quem sibi dicit esse inimicissimum. Ideo rogat ut eum in tantum periculum uestre iussionis auctoritas non impellat: sibi cure esse, seque prouidere ut cum exactore heribanni, si uenerit, et eum  compellauerit, sine uestro labore se pacificet. Non uos rogarem de hac causa, nisi angustias eius atque pericula comperta haberem. Opto ut semper bene ualeatis.



EPISTOLA XuIII. AD MARCHRADUM uICEDOMINUM.

Dilecto amico nostro Marchrado, [c 1Kb] uicedomino, Eginhardus eternam in Domino salutem.

Duo serui S. Martini, de uilla Hedabach, nomine Willirannus et Otbertus, fugerunt [d 1Kb] ad limina beatorum Christi martyrum Marcellini et Petri, pro eo quod frater eorum quemdam socium suum occidisset: rogantes ut eis liceat soluere illum weregeldum pro fratre suo, et ut ei membra perdonentur. Proinde rogamus dilectionem tuam ut, in quantum  possibile est, ei parcere digneris propter amorem Dei et sanctorum eius, ad quorum limina confugerunt. Opto ut semper bene ualeas in Domino.



EPISTOLA XIX. IN PERSONA HLUDOWICI IMPERATORIS, AD G. COMITEM.

In nomine Domini Dei et Saluatoris nostri Iesu Christi, Hludouicus, diuina ordinante prouidentia, imperator augustus, G. comiti.


Notum sit tibi quia uolumus ut, quando hec epistola nostra ad te uenerit, statim sine ulla dilatione, prepares te ad hoc ut, Xu kal ianuarii, id est uI diebus ante Natale Domini, obuiam misso nostro H. uenias in uilla nostra que dicitur Heilambrunno: et quidquid ille tibi de uerbo nostro, simul cum aliis comitibus et fidelibus nostris, ad faciendum iniunxerit, facere studeas, et taliter exinde agas, qualiter in tua fidelitate bonam habemus fiduciam. Bene uale.



EPISTOLA XX. IN PERSONA HLUDOWICI IMPERATORIS, AD H. EIUS FIDELEM.

In nomine Domini Dei et Saluatoris nostri Iesu Christi, Hludowicus, ordinante diuina prouidentia,  imperator augustus, H. fideli nostro.

Notum sit tibi quod uolumus ut unum de filiis tuis, uasallis nostris, quem tu noueris quod hoc melius facere possit, preparatum esse iubeas, ut, quando R. comes et H. missus noster per illum nobis aliquid mandare uoluerint, sine mora uel tarditate, ad Turones pergere possit; quia ibi aut nos ipsos, aut dilectam coniugem nostram, Domino uolente, inuenturus est. uide ut nullam exinde habeas negligentiam, si gratiam nostram uelis habere. Opto ut semper bene ualeas in Domino.



EPISTOLA XXI. IN PERSONA HLUDOWICI IMPERATORIS, AD T. EIUS FIDELEM.

In nomine Domini Dei et Saluatoris nostri Ieshu  Christi, Hludowicus, diuina ordinante prouidentia, imperator augustus, T. fideli nostro.

Notum sit tibi quod uolumus ut ad hoc te prepares ut, quandocumque HRT. [e 1Kb] comes et II. missus noster per te nobis aliquid mandare uoluerint, statim, sine mora uel aliqua tarditate, cum ipso mandato, ad Turonos [f 1Kb] pergere possis: quia ibi aut nos ipsos, aut dilectam coniugem nostram, Domino uolente, inuenturus es. uide ut nullam exinde habeas negligentiam, si gratiam nostram uelis habere.



EPISTOLA XXII. AD A. MISSUM DOMINICUM.

Dilecto fratri et amico A. misso dominico, Eginhardus sempiternam in Domino salutem.

Putabam tibi bene cognitum esse quod homines  nostri, quos in istis partibus habemus, secundum ordinationem et iussionem domni imperatoris, ad custodiam maritimam fuerunt non solum eo tempore, quando ille . . . . oriam [g 1Kb] profectus est, sed etiam quando Aurelianos perrexit. Et ideo non uidetur mihi iustum esse ut heribannum soluere debeant, qui non aliubi fuerunt, nisi ubi ipse imperator precepit. Et ideo precor dilectionem tuam ut nobis spatium inde dones, donec domnus imperator uenerit, et  nos illum admonebimus de iussione sua, et ille tunc preceperit qualiter illi placuerit. Opto ut semper bene ualeatis in Domino.



EPISTOLA XXIII. AD uICEDOMINUM SUUM.

In Christi nomine, abbas Eginhardus uicedomino et fideli nostro salutem.

Notum sit quia uolumnus ut homines aliquos mittas ad Aquas, qui mansiones nostras emendent atque restaurent, et ea, que nobis ibi necessaria sunt ad habendum, id est farinam, bracem, uinum, formatem, et cetera, secundum consuetudinem, tempore opportuno illuc uenire facias. Boues uero, qui occidendi sunt, uolumus ut facias ad Ludinacam uenire, et ibi occidere: unum ex his uolumus ut dari facias  Hruotlouge, et illa minutalia atque interanea, que ad nostrum opus seruari non possunt, uolumus ut dentur ad illam familiam que ibidem est. Nos uero, Domino adiuuante, si uita comes fuerit, uolumus, circa missam sancti Martini, ad palatium uenire: et ideo uolumus ut hec omnia iunioribus etiam nota facias, eisque ex uerbo nostro precipias ut similiter de expensa nostra faciant, sicut te facere precipimus. Bene uale.



EPISTOLA XXIu. AD QUEMDAM MINISTRUM SUUM.

In Christi nomine, Eginhardus, dictus abbas, N. in Domino salutem.

Notum tibi facimus quod cera indigemus ad seruitium  nostrum, et hoc in istis locis recuperare non possumus, quia paruus prouentus mellis fuit per hos duos annos in istis regionibus. Ideo uolumus ut tractes atque consideres cum N. qualiter, si fieri potest, unam saumatam [a 1Kb] faciatis simul cum uasallis nostris, qui ad nos de istis partibus, post missam sancti Bauonis, reuertuntur. Bene uale et ora pro nobis.



EPISTOLA XXu. AD N. EPISCOPUM.

Domino sancto et merito uenerabili N., reuerendo Eginhardus peccator.

Quidam seruus Sancte Marie, nomine N., ad uestre sanctitatis pertinens potestatem, uenit ad limina  beatorum Christi martyrum Marcellini et Petri, pro scelere quod commisit interficiendo socium suum propter scandalum quod inter eos fuit exortum. Proinde precamur sanctitatem uestram ut, ob reuerentiam eorumdem martyrum, ad quorum limina confugit ei parcere dignemini, ut, indulta membrorum integritate, uerberumque pena, liceat illi solutione pecunie componere atque emendare quod mala uoluntate commisit. Optamus sanctitatem uestram semper in Christo bene ualere, sanctissime ac reuerentissime pater.



EPISTOLA XXuI. AD AMICUM SUUM U.

Eu. SS. [b 1Kb]

Frumoldus filius N. comitis, cuius N. sororem habet, magis infirmitate quam senectute confectus---nam continuo ac graui pedum dolore uexatur---habet beneficium non grande in Burgundia, in pago Genawense, ubi pater eius comes fuit, et timet illud perdere, nisi uestra benignitas illi opituletur, eo quod pre infirmitate [c 1Kb] qua premitur, ad palatium uenire non potest. Idcirco precatur ut, in ista necessitate, domnum imperatorem rogare dignemini, ut permittat se habere beneficium, quod auus eius illi concessit, et pater habere permisit, quousque, uiribus receptis, ad eius presentiam uenerit ac se  solemni more commendauerit. Bene uale, igulorum amantissime, sic optet [d 1Kb] igulus tuus uetulus et infirmus.



EPISTOLA XXuII. AD N. COMITEM.

Magnifico et honorabili atque illustri uiro N. glorioso comiti, Eginhardus sempiternam in Domino salutem.

N. uassus dominicus, frater uxoris N. comitis, morbo pedum et senectute grauis, uolebat uenire ad domnum imperatorem: sed non potuit propter infirmitatem suam. Cum primum potuerit, ueniet ad seruitium eius. Interim postulat ut sibi liceat beneficium suum habere, quod ei domnus Karolus imperator dedit in Burgundia, in pago Genawense, usque  dum ille ad presentiam eius uenerit, ac se in manus eius commendauerit. Mihi quoque rectum et utile uidetur ut ita fiat, sicut ipse desiderat, quia uir bonus ac prudens est, et bone fame inter uicinos suos, et uos bene facietis, si eum in hac re adiuuare dignemini. Opto ut semper bene ualeatis in Domino.



EPISTOLA XXuIII. AD N. COMITEM.

Magnifico et honorabili atque illustri N. glorioso comiti, Eginhardus eternam in Domino salutem.

Rogo benignitatem uestram ut hunc iuuenem N. apud domnum imperatorem adiuuare dignemini, ut beneficium, quod ipse et frater suus habent, non  perdant. Habent enim in pago Turnacense [e 1Kb] mansos Xu, et ultra Hrenum mansos u. Ipse uult cum beneficio quod in Tornacense est, seruire domno imperatori, et ut frater suus, cum illo quod ultra Hrenum est, se ad N. commendet, et tamen communiter illud beneficium totum habeant: sed ille non uult ei ad hoc consentire, nisi domnus imperator illi precipiat. Nam nisi hoc factum fuerit, perdunt illud beneficium quod ultra Hrenum habent. Ideo precatur bonitatem uestram ut inde domnum imperatorem rogare dignemini, ut fratrem eius sic facere iubeat: et ipse paratus est facere firmitatem,  qualem domno imperatori placuerit, quod beneficium suum communiter cum fratre suo habere non uult semper [a 1Kb] . Opto ut semper bene ualeatis in Domino.



EPISTOLA XXIX. AD N. SACERDOTEM.

Domino sancto et merito uenerabili N. summi Dei sacerdoti, Eginhardus peccator.

uenientem ad nos Eburonem, propinquum et fidelem uestrum gratanti animo suscepimus, existimantes eum diutius apud nos esse mansurum. Sed quia ille ad uos redire festinat, noluimus illum sine litteris nostris dimittere, ne si uacuis manibus rediret, ad nos non uenisse putaretur. De his tamen causis, unde se certi aliquid ad uos allaturum existimauit,  nichil uobis certi significare, aut per illum indicare possum, quia mutatio rerum, que nuper in hoc regno facta est, in tantum nos conturbauit, ut penitus ignoremus quid agere debeamus, nisi ut, secundum uerba Iosaphat, oculos nostros ad Dominum dirigamus; et, iuxta uerba Philonis, imploretur diuinum, quando humanum cessat auxilium. Ipsum autem latorem presentium Eburonem, quamuis nobis [b 1Kb] propinquus sit, carissimum, uestre dilectioni [c 1Kb] commendamus. Confidimus enim in Deo, licet nunc fieri non posset, quod eum iterum, opitulante diuina clementia, letum et hilarem, opportuno tempore, ad uos remittere debemus. Optamus ut sanctitatem uestram, bene ualentem et nostri memorem, diuina gratia semper et ubique custodiat.



EPISTOLA XXX. AD uUSSINUM FILIUM SUUM.

Charissimo filio [d 1Kb] uussino in Domino salutem.

uereor namque, fili, et ualde metuo quod, relicto ouili, nec tui nec mei memor esse debeas: quia iuuentus immatura, nisi frenis discipline cercita, haud facile per iustitie incedit uias. Quamobrem, mi nate, stude probos emulari mores, et quem te semper sequi hortabar, ne ullo pacto offensum habere uelis: sed professionis [e 1Kb] tue memor, quantum ipse annuerit, cui te totum commisisti, eius mandatis insiste discendis. His edoctus, et in opere eorum assuetus, nullo uitalis scientie commodo carebis.  Sicut te presens monui, in studio discendi te exerce, et quidquid ex ipso lucidissimo et abundantissimo magni oratoris ingenio assequi nobilis scientie potueris, nichil intactum relinque: maxime autem probos mores illius, quibus excellit, imitari memento; quoniam grammatica et rhetorica, ceteraque liberalium artium studia, uana sunt, et ualde  nociua seruis Dei, nisi per gratiam diuinam bonis moribus subesse noscantur: quia scientia inflat, caritas uero edificat. Melius mihi quidem est ut te mortuum uidere contingat, quam inflatum et scatentem uitiis. Non enim Saluator a se miraculorum facta, sed mansuetudinem et cordis humilitatem discere precepit. Quid plura? Sepe hec et alia huiusmodi a me audisti. Utinam aliquando contingat istis delectari, quibus munditia cordis corporisque, per Dei auxilium, assequitur. Misi igitur tibi uerba et nomina obscura ex libris uitruuii, que ad presens occurrere poterant, ut eorum notitiam ibidem perquireres. Et credo quod eorum maxima pars tibi demonstrari possit in capsella, quam domnus E. columnis eburneis, ad instar antiquorum operum, fabricauit.  Et propter illud quod uitruuius nominat scenographiam, interroga quid sit quod uirgilius in III Georgicorum libro scenam uocat. Dicit enim:

[f 1Kb] Ad delubra iuuat, cesosque uidere iuuencos,
uel scena ut uersis discedat frontibus, utque
Purpurea intexti tollant aulea Britanni.
uale.



EPISTOLA XXXI. AD N. EPISCOPUM.

Domino sancto et merito uenerabili N. episcopo, Eginhardus sempiternam in Domino salutem.

Quamuis me multum contristet quod te, amantissime domine, per . . . . . [g 1Kb] , in hoc molestissimo corporis uestri labore positum audio; tamen non minimam capio consolationem, quod hunc laborem  tibi proficere, et ad purgationem anime pertinere non ignoro. Credo enim quod ideo te diuina misericordia tamdiu in hoc morbo corporali macerari permittat, quod te, hoc corpore migrantem, emendatum recipiat. De orationibus uero pro te faciendis, certam facio caritatem tuam quod, in quantum mihi Deus uires et possibilitatem concedere dignatus fuerit per eos, quos auditione dignos estimare possum, certare curabo, quemadmodum et te erga meam pusillanimitatem fiduciam habere cognosco. De recuperanda corporis salute licet nunquam sit desperandum, quia potens est Deus de creatura sua facere quidquid uoluerit, tamen melius est unicuique nostrum ad certa se preparare, quam, propter incerta, quod necessarium est, uelut meliora sperando [h 1Kb] ,  negligere. Opto ut semper bene ualeas in Domino.



EPISTOLA XXXII. AD AMICUM.

Charissimo meo Eginhardus peccator, iam in extremo positus, tuus tamen tuorumque, donec superest flatus, Deo teste, fidelis.


Commendo, dilectissime mi, tue caritati animam, e corpore subdito peccatis egressam, ut eam in tuo tuorumque fidelium consortio adscribi digneris: quatenus, sanctarum studiis orationum, piorumque precibus fratrum, misera adiuuata anima, locum quiddam [a 1Kb] refrigerii accipere mereatur. His itaque, propter nimiam magnamque angustiam carnis uel spiritus, breuiter prelibatis, deprecor, dilectissime mi, ut summam, pro amore Dei ac mee uilitatis amicitia, ecclesiarum, mee paruitati commissarum, adhibeas curam, ne post obitum meum lupi locum sanctitatis inuadant rapaces, gregemque humillimum dispergant: sed potius eis talis concedatur rector, qui Deum amare nouerit uel timere, et his, qui subditi sunt, misericorditer subuenire.  Fratres uero nostri tuique fidelissimi ex monasterio N. frater quidam [b 1Kb] inter eos, proximum mihi, sibi preesse optauerunt, iuuenem quidem etate, sed moribus, ut puto, senem; cuius progeniem bene nosti, [c 1Kb] filius N. frater N. et multorum nobilium proximus. Quem Wormatiam [d 1Kb] direxerunt et, adhuc uiuente me, dum N. me uisitare dignatus est, presentem commendauerunt. Qui ualde et cum multis lacrymis, mihi uel propinquis meis, adstante N. comite, promisit . . . . . [e 1Kb] N. precibus compulsus annuit quod, si apud Deum factum sit, ipsum loco meo optassent. Unde memento, dulcissime, ut hoc non differatur, sed ut fiat maxime adhibe certamen. Mitto pallium unum, quem [f 1Kb] rogo fratribus ad S. Seruatium dari iubeas, ut mei mentionem faciant.  Tue caritati mulum meum dari precepi. Imma, soror dilectissima, his esto adiutrix, tibique animam commendo! Iam plura loqui angustia non permittit, attamen animam meam iterum precibus uestris commendo.



EPISTOLA XXXIII. AD N. COMITEM ET N. IUDICEM, MISSOS DOMINICOS.

Dilectis in Christo fratribus et amicis, N. comiti, N. iudici, gloriosis missis domni imperatoris, Eginhardus in Domino salutem.

Homines nostri, qui de istis partibus ad nos ueniunt, solent nobis narrare de bona uoluntate et de benignitate uestra erga nos, in eo quod homines nostros seruatis, et eis parcitis in qualicunque loco illis parcere potestis, tam in heribannis quam in  allis causis ad uestrum missaticum pertinentibus. Unde uobis, ut dignum est, magnas agimus gratias, Deumque rogamus et sanctos eius ut uobis non solum hic, in presenti uita, sed etiam in futura, congruam  factis uestris mercedem retribuere dignetur. Promittimus etiam quod et nostram paruitatem ad uoluntatem uestram faciendam paratam habere debeatis. Bene ualete.



EPISTOLA XXXIu. AD LOTHARIUM IMPERII CONSORTEM.

uiuat Dominus meus, piissimus Augustus, in perpetuum.

Quantam curam et sollicitudinem erga magnitudinem uestram mea pusillitas gerat, non facile uerbis explicare ualeo. Quoniam eque uos atque piissimum dominum meum, patrem uestrum, semper dilexi, et equaliter ambos saluos esse uolui, postquam uos in societatem nominis et regni, consensu totius populi sui, assumpsit, meeque paruitati precepit ut uestri  curam gererem, ac uos de moribus corrigendis, et honestis atque utilibus sectandis, sedulo commonerem. Sed licet in his meam operam, minus quam debuit, utilem uobis sitis experti, tamen uoluntas fidelis non defuit, nec adhuc quidem deest, que me tacere non permittit; quin potius cogit ut uos de uestra [g 1Kb] . . . . . cognoscat, quod quidam homines, sua potius quam uestra commoda querentes, mansuetudinem uestram sollicitent, uobisque persuadere conentur ut, postposito paterno consilio, et obedientia debita derelicta, locum, uobis ad regendum atque custodiendum a piissimo genitore uestro commissum, dimittatis, et ad illum, ipso inuito, et neque uolente neque iubente, ueniatis, et apud eum, quamuis illi non placeat, permaneatis. Quo quid peruersius  uel indecentius excogitari potest! uidete qualis sit, et quantum mali habeat ista persuasio. In primis siquidem, ut mee pusillitati uidetur, hortatur uos ut Dei preceptum, quo parentibus honor exhiberi iubetur, parui pendatis, et longeuitatem, que pro remuneratione conseruati mandati promittitur, pro nichilo habeatis: deinde ut, abiecta obedientia, inobedientiam pro illa assumatis, et contra eum, sub quo subiectionem humiliter uos agere debueratis, per elationem contumaciter erigatis: tum ut per contemptum et inobedientiam caritate depulsa, discordia, que nunquam inter uos uel nominari debuit, in tantum excrescat, ut, inter quod amor esse debuit, odium enascatur: quod ne ueniat summopere cauendum est. Credo enim prudentiam uestram  minus latere, quanta abominatio sit apud Deum filius contumax et parentibus inobediens, cum eum Deus, sicut in Deuteronomio legere potestis, per Moysen ab omni populo lapidari precepit. Quapropter  admonendum censui neptitatem [a 2Kb] uestram ut, per prudentiam a Deo uobis concessam, caueatis periculum uestrum, neque arbitremini hanc diuinam sententiam posse a quolibet contemni, licet in ueteri lege conscripta sit. Est enim una de multis, quas maiores ac doctores nostri, sancti uidelicet Patres, tam presentibus quam preteritis [b 1Kb] temporibus, tam christianis quam iudeis, obseruandas esse censuerunt. Amo uos, Deus scit, et ideo tam fiducialiter admoneo: nec uos uilitatem persone admonentis, sed salubritatem consilii, considerare debetis. Opto, etc.



EPISTOLA XXXu. AD N. ABBATEM.

Domino sancto et merito uener. N., reuerentissimo  abbati, N. [i. e. Eginhardus] peccator.

Amicorum meorum relatione didici N.  quod in rebus, ad suum profectum pertinentibus, uestro salubri et prudentissimo soleat uti consilio. Quapropter uisum est mihi uestram sanctitatem precari ut apud memoratum uirum pro nepote ipsius Eburone, qui nunc Metis moratur, loqui, eumque rogare dignemini ut eum spe, quam illi fecerat, non fraudaret, sed potius in promissa ei erga se benignitate permanere uellet. In eo uidelicet, ut in paupertate constitutum de facultatibus suis adiuuare dignetur, ut, propter penuriam et indigentiam rerum necessariarum, necessitas illi non eueniat illum locum omittendi, in quo eum ipse  constituit. Quod profecto eueniet, nisi ab eo, ne eueniat, fuerit ante prouisum. Leuiter hoc prouideri poterit, si in promissis suis, quibus eum ad sibi consentiendum compulit, permanere uoluerit. Opto sanctitatem uestram, nostre pusillitatis memorem semper in Christo, bene ualere in Domino.



EPISTOLA XXXuI. AD AMICUM.

Dilecto fratri et amico carissimo N., Eginhardus eternam in Domino salutem.

N. comes rogauit me ut te precarer de illis porcis, quos tu in eius ministerium ad pascendum misisti, ut ei liceret eosdem porcos sibi retinere, usquequo crassiores et meliores fierent, et ille eos  iusto pretio ad opus dominicum comparasset. Ille  enim sciens nostram amicitiam, putauit me hoc apud te impetrare potuisse. Et ego, in tua dilectione confidens, peto ut uoluntatem eius in hac causa adimplere non graueris. Opto ut semper bene ualeas in Domino.



EPISTOLA XXXuII. AD N. uICEDOMINUM SUUM.

In Christi nomine Eginhardus N. uicedomino.

Miramur ualde propter quid [c 1Kb] omnia sic remanere potuissent, sicut remanserunt, que tibi facienda commisimus. Nam, sicut audiuimus, de illa annona, siue ad farinam, siue ad bracem faciendam, quam ad Mulinheim mittere debuisti, nichil misisti: nec aliud aliquid, nisi triginta porcos, et illos ipsos non bonos, sed mediocres, et tres modios de legumine:  de cetero nichil. Et non solum hoc, sed etiam illud quod, in toto hiberno isto, nec te, nec missum tuum aliquem, uidere potuimus, qui nobis aliquid de istis partibus adnuntiaret. Quod si maiorem utilitatem de Frideslare habere non possumus, nisi quantum tu nos inde habere fecisti, nescimus cur illud beneficium habere debemus. Nunc ergo, si tibi de gratia nostra ulla cura sit, rogamus ut negligentiam tuam emendare studeas, et nos cito certos efficias quid de te sperare debemus.



EPISTOLA XXXuIII. AD FRATREM N.

Dilecto fratri N., Eginhardus in Domino salutem.

uolumus ut Egmunelo de uerbo nostro precipias  ut faciat nobis lateres quadratos, habentes in omnem partem duos pedes manuales et quatuor digitos in crassitudinem, numero LX, et alios minores, similiter quadratos, habentes in omnem partem unum semissem et quatuor digitos, et in crassitudine digitos tres, numero CC. Misimus tibi per hunc hominem de semine lapitri [d 1Kb] , quod uolumus ut in largo loco seminari facias: que solet in magnam herbam excrescere. Bene ualete.



EPISTOLA XXXIX. AD EMERITANOS, IN PERSONA HLUDOWICI IMPERATORIS.

In nomine Domini Dei et Saluatoris nostri Iesu Christi, N. [i. e. Hludowicus], diuina ordinante prouidentia, imperator augustus, omnibus primatibus, et cuncto populo Emeritano [e 1Kb] in Domino salutem.


Audiuimus tribulationem uestram, et multimodas angustias, quas patimini per crudelitatem regis Abdirhaman, qui uos per nimiam cupiditatem rerum uestrarum, quas uobis auferre conatus est, sepissime uiolenter oppressit. Sicut et patrem eius Abolaz fecisse comperimus, qui iniustis superpositionibus censum, cuius debitores non eratis, sibi soluere cogebat, et propter hoc de amicis inimicos, et de obedientibus sibi contrarios atque inobedientes, effecerat; quia et libertatem uobis tollere, et iniustis censibus ac tributis uos onerare atque humiliare molitus est. Sed, ut audiuimus, uos semper, sicut uiri fortes, iniurias, ab iniquis regibus uobis illatas, fortiter repulistis, et crudelitati atque auiditati eorum uiriliter restitistis. Quod et uos modo  facere multorum relatione didicimus. Quapropter complacuit nobis ad uos has litteras dirigere, uosque consolari atque exhortari ut in ea, qua cepistis, libertatis uestre defensione contra crudelissimum regem perseueretis, et furori atque seuitie illius, [sicut] hactenus fecistis, cedere non dignemini. Et quia idem rex certissimus aduersarius et inimicus tam noster quam et uester est, communi consilio contra seuitiam eius dimicemus. uolumus enim, cum Dei omnipotentis adiutorio, proxima estate exercitum nostrum ad marcam uestram [a 1Kb] mittere, ut ibi preparatus sedeat et exspectet donec uos mandetis quando promouere debeat, si ita uobis bonum uisum fuerit, ut propter uos adiuuandos eumdem exercitum contra communes inimicos nostros, qui  in marca nostra resident, dirigamus: ad hoc ut, si Abdirhaman, uel exercitus eius, contra uos uenire uoluerit, isti per nostrum exercitum impediantur ut illi et exercitus [b 1Kb] eius in adiutorium contra uos uenire non ualeant. Nam certos uos facimus quod, si ab illo uos auertere, et ad nos conuertere uolueritis, antiqua libertate uestra, plenissime et sine ulla diminutione, uobis uti concedimus, et absque censu uel tributo, immunes uos esse permittimus, et non aliam legem, nisi qua ipsi uiuere uolueritis, uos tenere iubemus, nec aliter erga uos agere uolumus, nisi ut uos amicos et socios, in defensione regni nostri, honorifice habeamus. Optamus uos in Domino semper bene ualere.



EPISTOLA XL.  AD IMPERATRICEM.

Cognoscere dignetur piissima domina nostra quod ego seruus uester, postquam de Aquis exiui, tantis corporis incommodis affectus sum, ut de Traiecto uix decimo die peruenire possem ad ualentianas. Ibi me tam magnus renium simul ac splenis dolor inuasit, ut ne unum quidem miliarium in integro die ualerem equitando conficere. Quapropter supplico pietati uestre ut mihi liceat, cum gratia uestra, nauigando ire ad sanctum N. [c 1Kb] ibique iacere quousque mihi Deus omnipotens uires ad iter faciendum dare dignabitur.  Nam cum primum equitare potuero, uel ad uos, uel ad domnum imperatorem uenire festinabo: utrum uobis placuerit ut faciam. Nunc humiliter deprecor pietatem uestram ut me apud misericordissimum dominum meum, cum ad illum ueneritis, excusare dignemini de eo quod ad uos non ueni. Deus testis est quod de ualetudine mea nullam falsitatem uobis scripsi: et non solum hoc, sed etiam quod multo grauiora sunt alia quedam incommoda, que patior in memetipso, de quibus, nisi cum fidelissimo, nullam possum habere locutionem. Hoc tamen scitote quod maiorem uobis coram Deo mercedem in presenti acquirere non potestis, quam si effeceritis ut mihi liceat ad seruitium sanctorum Christi martyrum, cum primum ualuero, festinare.  Possum enim illuc in quindecim diebus de sancto N. nauigando peruenire. Si me imbecillitas corporis non impediret, non has litteras mitterem, sed potius ipse uenirem, et in his que apud uos aguntur simul uobiscum essem.



EPISTOLA XLI. AD AMICUM.

Nunc, in magnis angustiis positus, oro benignitatem uestram, ut apud piissimum dominum et imperatorem nostrum pro me intercedere dignemini. Nam iussit mihi regina, quando de Aquis egressa est, qui simul cum ea ire non poteram, post se ad Compendium uenire. Cuius preceptis obtemperans, cum magna difficultate, uix in decem diebus, ueni ad ualentianas. Inde, quia [d 1Kb] iam equitare non ualui,  usque ad sanctum N. nauigaui. Nam et nimia uentris solutio et renium dolor sic in me alternando sibi succedunt, ut nulla dies fuerit, postquam de Aquis promoui, quin hac uel illa infirmitate laborarem. Sunt pariter hec et alia que mihi ex illo morbo, in quo anno preterito iacui, contigerant, dextri uidelicet femoris continuus torpor ac splenis pene intolerabilis dolor. His passionibus affectus, ualde tristem ac pene omni iucunditate carentem duco uitam; in eo maxime quod timeo me aliubi quam uelim, et aliud agentem quam sanctis Christi martyribus seruientem, esse moriturum. Quapropter adiuro uos et obtestor per beatos Christi martyres Marcellinum et Petrum, ut pro mea paruitate apud piissimum imperatorem intercedere dignemini, ut non mihi succensere  uelit pro eo quod illi, sicut hi qui potuerunt, in occursum non uenissem. [e 1Kb] uenissem si potuissem, et ueniam cum primum potuero; et siue absens, siue presens, fidelis ei permanebo. Precor igitur caritatem uestram ut, tam de actis quam agendis apud uos rebus, per litteras uestras me, quanto celerius potueritis, certum facere dignemini. Opto ut semper bene ualeatis in Domino.

Omnia que nunc in hoc regno geruntur, reuelantibus Christi martyribus ante biennium, futura predicta sunt.



EPISTOLA XLII. AD HLUDOWICUM IMPERATOREM.

Magno domino seruus modicus.

Memorem esse [a 1Kb] dominum meum piissimum quomodo mihi licentiam dedistis ut, quando domina mea ad uos pergeret, tunc ego ad beatorum Christi martyrum seruitium faciendum proficiscerer: sic facere uolui. Sed domina mea iussit me post se ad Compendium uenire, et ego, iussis eius obediens, cum primum caballos meos habere potui, post illam ad Compendium pergere cepi. In qua profectione splenis simul ac renium dolore correptus, in tantum affectus sum, ut uix in decem diebus de Traiecto ad ualentianas uenissem. Ibi cum me iam equitare non posse sentirem, ueni mane ad sanctum N. nauigando atque ibi nunc in magnis angustiis  ac doloribus positus, queso atque oro ut pietas uestra mihi licentiam dare dignetur pergendi ad locum, in quo piorum patronorum uestrorum sacrata corpora requiescunt. Possum enim illuc nauigio in quindecim diebus de sancto N. uenire. Magnam uobis coram Deo mercedem comparare potestis, si me ad seruitium sanctorum suorum ire permittitis, si tamen illo uiuus peruenire potuero. Credo quod illi sancti martyres pro uobis apud Deum intercedere debeant, si eorum seruitium uestro seruitio anteponere uolueritis. Nam ego in nullo alio loco regni uestri maiorem profectum uobis facere possum, quam ibi, si me ad hoc adiuuare uolueritis.



EPISTOLA XLIII.  AD N. EPISCOPUM.

Domino sancto et merito uenerabili N. reuerentissimo episcopo, Eginhardus peccator.

Omnipotenti Deo et Domino nostro Iesu Christo quantas ualeo gratias agere non cesso, quia gloriosissimum et a Deo conseruatum, semperque conseruandum dominum meum Hlotarium Augustum saluum et incolumem, ac te, mihi carissimum, una cum illo, de Italia uenisse cognoui: et opto atque oro ut ille me cito permittat illo uenire, ubi uestra corporali presentia perfrui merear. Tamen interim paruitatem meam tue caritati, ac per te illius pietati, commendo, ac deprecor ut ex nullius persuasione sinistri aliquid de mea pusillitate suspicari dignemini. Testor Deum et sanctos martyres Marcellinum  ac Petrum, quod amorem et deuotionem, qua erga uos affectum me esse scio, uobis [b 1Kb] explicare non ualeo. Et ideo fiducialiter peto ut, cum uenero, tales uos erga me inuenire merear, qualiter me de uobis meritum esse non dubito. Opto sanctitatem uestram, nostre imbecillitatis memorem, in Christo semper bene ualere.



EPISTOLA XLIu. AD E. AMICUM SUUM.

Domino sancto ac merito uenerabili E., E. S. S.


Quamuis perplura sint de quibus cognoscendis mihi cura esse potest, duo tamen sunt quorum me in presenti maior curiositas tenet. Unum, ubi et quando generalis ille conuentus habendus sit; alterum, si domnus Hlotarius in Italiam reuerti, aut cum patre manere debeat? De his duobus certum me facere caritas uestra non grauetur. Nam horum notitia, plus quam ceterarum rerum, que apud uos aguntur, indigeo; quoniam ex his pendet quid ego facere debeam, si diuina pietas mihi fauere dignabitur ut aliquid utilitatis facere ualeam. Opto ut te, amicorum meorum amantissime, bene ualentem cito uidere merear.



EPISTOLA XLu. AD G. COMITEM.


Dilectissimo fratri, G. glorioso comiti atque optimati, Eginhardus sempiternam in Domino salutem.

Semper beneuolam erga me sensi dilectionem uestram, sed nunquam plus quam modo, quando mihi licentiam impetrastis pergendi ad seruitium sanctorum Marcellini et Petri, qui ob hoc factum apud Deum intercessuri sunt. Et ideo benignitati uestre quantas ualeo gratias ago et obnixe deprecor ut secundum bonam consuetudinem uestram pro me semper esse dignemini tam apud dominum imperatorem, quam apud filios eius, maximeque apud domnum Hlotarium [c 1Kb] , Augustum, in cuius pietate, licet immeritus, magnam habeo fiduciam. Ceterum rogo uos ut pro N. pictore, deuoto iuniore uestro, mercedem  habere uelitis, et eum adiuuare, et apud domnum imperatorem pro illo intercedere dignemini, si congruum locum uideritis, ne per cuiuscunque inuidiam beneficium suum amittat, quod dominis suis bene seruiendo acquisiuit. Mihi non est necesse uobis nominare, qui sint illi quos in hac causa timeat; quoniam eque mihi ac uobis noti sunt. Tantum rogo ut, in quantum potestis, eum adiuuare dignemini. Opto ut semper bene ualeatis in Domino.



EPISTOLA XLuI. AD ABBATEM N.

Summa ueneratione dignissimo N., reuerentissimo abbati, Eginhardus peccator.

Sicut me petitionis mee memorem esse, sic te promissionis  tue oblitum esse non arbitror, licet multa et uaria rerum impedimenta postea accidissent, que illud colloquium nostrum, non solum ad tempus sopire, sed etiam obliuioni perpetue tradere potuissent. Illud dico colloquium, quando, in palatio simul positi, de tecto basilice beatorum Christi martyrum Marcellini et Petri, quam ego nunc, licet cum magna difficultate, construere molior, locuti sumus, et constitit inter nos de plumbo emendo contra pretium quinquaginta librarum. Sed quamuis opus basilice nondum ad hoc perductum sit, ut tegendi necessitas me admonere compellat, tamen, propter incertum uite  mortalis terminum semper uidetur esse festinandum, ut bonum, quod [a] nobis inchoatum [est], Domino auxiliante perficiatur. Proinde precor benignitatem tuam ut me de eodem plumbo emendo per litteras tuas digneris facere certiorem; ut scire ualeam si aliquid inde adhuc inchoatum sit, et, si nondum inchoatum est, quando inchoari et, Domino adiuuante, perfici id ipsum negotium debeat. Idcirco oro tuam permagnam caritatem ut me, de hac re, per litteras tuas, certiorem facere non graueris. Opto ut, mei memor, semper bene ualeas in Domino.



EPISTOLA XLuII. AD AMICUM.

De statu rerum palatinarum, nichil mihi scribere peto, quia nichil ex his, que [illic] aguntur, audire  delectat. De ceteris amicis meis, si te excepto aliquis remansit, magna est mihi cura cognoscere ubi sitis et quid agatis. Ideo caritati tue has litteras mittere curaui, ut te commonefacerem scribere mihi de his que aguntur erga te, id est, quali uteris ualitudine, et uel quando euenire possit ut, uita comite, ad inuicem nos uideamus. Sepe enim te uidere ac tecum loqui desideraui: sed nunquam ardentius quam modo, quia nunquam mihi maior incubuit necessitas ut de agenda uita cum amico conferrem atque tractarem, quod cum nemine libentius facio quam tecum, quod in nullius fide maiorem habeo fiduciam. Misi per hunc puerum litteras ad N. abbatem, quem rogo, si ire potuerit, per aliquem tuorum usque ad illum deducu facias, aut, si forte, propter lassitudinem  iumentorum, ut uenire solet, longius ire non poterit, precor ut litteras, quas Folconi mitto, ab eo accipias, et ei per aliquem dirigas, eumque preceris ut mihi respondeat, atque responsum, quod ei dare placuerit, tibi remittat; et tu ad me, cum primum idoneum perlatorem inueneris, ipsum responsum facias peruenire. Opto te, amicorum amantissime, semper in Christo bene ualere et mei memorem esse.



EPISTOLA XLuIII. AD N. EPISCOPUM.

Domino sancto et merito uenerabili N., reuerentissimo Eginhardus peccator.

Iste presbyter nomine N. rogauit me plurimum ut pro illo apud uos intercederem, ut erga illum misericorditer  agere dignaremini; qui sicut ipse asserit, in magna paupertate constitutus est, et nunc maxime quando ipsum paruum beneficiolum, quod habuit in Baioaria, ablatum est ab illo, et alteri datum. Et nunc nescit quid agere, uel qualiter seniori suo seruire debeat, nisi, per uestram intercessionem, domnus Hl. ei aliquod solatium ad uitam presentem sustentandam dare dignabitur. Opto ut, mei memor, semper bene ualeas in Domino, et paruitatem meam piissimo imperatori commendare digneris.



EPISTOLA XLIX. AD N. OPTIMATEM, AMICUM SUUM.

Dilectissimo fratri ac fidissimo amico N., glorioso  optimati, Eginhardus eternam in Domino salutem.

Quia fidem uestram tam bene probatam habeo, ut nullatenus dubitare possim quin, in omnibus meis meorumque necessitatibus ad uestre caritatis auxilium confugiam. Idcirco et nunc presentes pagenses et familiares meos, Am . . . . . et Theothoum, cum his litteris, ad uos direxi, precans ut eos more solito amanter suscipere, et in necessitatibus eorum, quas uobis insinuauerint, apud domnum Hl. augustum, et piissimum patrem eius adiuuare dignemini, sic ut illi similiter in uobis, sicut et ego, magnam habeant fiduciam. Opto ut semper bene ualeatis, amicorum optime atque carissime.



EPISTOLA L.  AD HLOTARIUM.

Dominus meus, piissimus genitor uester, iussit de monasterio N., ut nobis adiutores et cooperatores essent in constructione basilice [a 1Kb] beatorum Christi martyrum, Marcellini et Petri, patronorum uestrorum. Sed illi, ut mihi uidetur, nichil de illo opere facturi sunt, nisi iussio clementie uestre ad eos ueniat, ut eis denuo precipitat ut, secundum dispositionem domini et genitoris uestri, nos adiuuent in opere predicto. Quapropter ut uobis causam memorati operis notam facerem, has mee paruitatis supplicatorias litteras uestre magnitudini mittere curaui, per quas rogo et humiliter peto ut, propter amorem et honorem Christi martyrum, patronorum uestrorum, curam habere dignemini de constructione basilice  illorum, ut, per uestrum adiutorium, hoc perficiatur, et detis nobis ad memoratos episcopos sacram iussionem uestram per litteras gloriosissime auctoritatis uestre, quas contemnere non audeant: et inde uobis coram Deo merces accrescat, et beati Martyres pro uobis intercedant, ut regnum uestrum semper augeatur atque firmetur, et tutum ac defensum maneat ab insidiis atque infestatione malignorum spirituum et maleuolorum hominum. Opto et oro ut bene ualeat dominus meus rex, et uiuat in eternum.



EPISTOLA LI. AD EUMDEM.

Pro quodam amico et familiare meo N. uidelicet, fidele uestro, pietati uestre supplicare uolo ut eum  suscipere dignemini, et, quando in uestras manus se commendauerit, aliquam consolationem ei faciatis de beneficiis que hic, in nostra uicinia, absoluta et aperta esse noscuntur. Est enim homo nobilis et bone fidei, bene quoque doctus ad seruiendum utilius in qualicunque negotio quod ei fuerit iniunctum. Seruiuit enim auo et patri uestro fideliter et strenue: sic et uobis facere paratus est, si Deus illi uitam et sanitatem concedere uoluerit. Nam adhuc ualde infirmus est, et ideo non potest ad uestram presentiam uenire: ueniet cum primum potuerit. Proinde precor pietatem uestram ut me scire permittatis quid illi  de uestre bonitatis parte promittere possim; ut in bona spe uiuat, donec ad uestram peruenerit presentiam.



EPISTOLA LII. AD N. PRESBYTERUM ET N. uICEDOMINUM.

In Christi nomine, Eginhardus abbas, N. presbytero et N. uicedomino, fidelibus nostris, in Domino salutem.

Notum sit uobis quia uolumus ut eulogias preparari faciatis secundum consuetudinem, sicut solet homo ad opus domini sui facere, tam ad opus domini Hl. quam et N. coniugis eius. Et quando ille de Audriaca uilla ad Compendium reuersus fuerit, tunc uolumus ut ibi fiant presentate: et postea uolumus ut per breuem nobis indicetis, qualiter illas . . .  uel ab illa fuissent recepte. Bene ualete.



EPISTOLA LIII. AD QUEMDAM FIDELEM SUUM.

In Christi nomine, Eginhardus, abbas, illi fideli nostro salutem.

Tu nosti quod iuxta quod potuimus, uoluntatem tuam adimplere curauimus, in eo quod filiam tuam tibi reddere facimus. Et ideo rogamus te ut, propter honorem et amorem sancti N. et nostrum, nobis consentias ad hoc ut, si illum hominem ad libertatem uenire faciamus, eamdem filiam tuam permittas in coniugium accipere, quia melius nobis uidetur esse, ut iterum illi homini, si liber factus fuerit, coniugetur, quam ut ab omnibus repudietur. Bene ualete.



EPISTOLA LIu. AD N. ABBATEM.

In Christi nomine, Eginhardus, abbas N. humilis, abbati, fideli atque dilecto, eternam in Christo salutem.

Memorem te esse non dubito qualiter tam te et tuos mihi commisisti. Et quoniam ita se habet ut tua propria decreuit uoluntas, meum utique deinceps est ut, ubicunque opportunum fuerit, tibi tuisque condignum suffragium, in quantum nosse et posse accesserit, omnibus modis impendam. Ergo notum sit dilectioni uestre quoniam ille uassallus noster, necnon et filia tua, amore coniugii, alter alterum adipisci, Domino fauente et uestra uoluntate, cupiunt. Quamobrem ad uos mittere decereui, innotescentes  quod tam matri et fratri, quam et omnibus propinquis, si uobis placet ut fiat, congruum esse uidetur. Insuper etiam ego non solum ut confirmetur uolo, sed ut honorifice, prout citius esse poterit, si mihi ad perficiendum potestatem dederitis, tam in beneficiis, quam in aliis rebus, condigne supplere cupio. Insuper idem ipse prefatus uassallus dotem dabit: auget munera: tantummodo huic rei superest ut aut uos ipsi ad hoc opus perficiendum per presens uenire non differatis, aut, ut a nobis perficiatur, licentiam concedatis. Scimus enim quid per presens, Domino fauente, explere possumus; sed quid futura pariat dies ignoramus. Ideo scriptum est: » Non cesset manus tua, non cesset pes tuus,  sed quodcunque operare. « His ita premissis, rogamus ut, tam per hunc missum quam per litteras uestras, nos de hac re certos reddere studeas. Bene ualete.



EPISTOLA Lu. AD N. EPISCOPUM.

Merito uenerabili domino N. E. Propter paucitatem ministrorum altaris, cogit me necessitas supplicare sanctitati uestre ut hunc clericum, nomine N., ad gradum diaconatus ordinare dignemini. Est enim non solum etate, sed etiam eruditione ad hoc idoneus. Et ideo misimus illum ad uestre benignitatis presentiam, ut eum, a uobis iterum ad predictum gradum consecratum, recipere mereamur. Opto uos in Christo semper bene ualere.



EPISTOLA LuI. AD IMPERATOREM.

Nouo et insolito siderum ortu infausta quedam et tristia, potius quam leta uel prospera, miseris uentura significari mortalibus, pene omnibus ueterum estimauit auctoritas. Sola sacri Euangelii Scriptura salutarem noue stelle apparitionem fuisse testatur, quam Chaldeorum uidisse sapientes, et recentem eterni regis ortum de illius clarissimo fulgore coniicientes, munera, tante maiestati conuenientia, uenerabiliter obtulisse narrantur. Sed eius stelle, que nuper apparuit horrida et parum leta facies ab omnibus, qui eam se uidisse testati sunt, fuisse ac minaciter flagrasse nuntiatur. Que, ut reor, congrua meritis nostris presagia fecit, et cladem, qua digni  sumus, uenturam indicauit. Quid enim interest utrum homine, uel stella nuntiante, imminens ira generi predicetur humano? Hoc tantum est necessarium ut intelligatur superuacuam non fuisse sideris apparitionem, sed admonuisse mortales ut, penitendo, et Domini misericordiam flectendo, futurum certent declinare periculum. Sic in predicatione Ione, Niniue subuersio ciuitatis, que per illum fuerat prenuntiata hominibus, diuina miseratione dilata est. Fecitque Deus . . . turum per Ieremiam prophetam permisit, cum eum in domum figuli . . . . .



EPISTOLA LuII. AD N. COMITEM.


Magnifico et honorabili atque illustri uiro, N. glorioso comiti, Eginhardus eternam in Domino salutem.

Domnus imperator mandauit per Dagolfum uenatorem [ut] N. comes faceret conuenire ad unum locum illos comites qui sunt in Austria, id est Hattonem et Popponem et Gebehardum, et ceteros socios eorum, ut inter se considerarent quid agendum esset, si aliquid noui de partibus Baioarie fuisset exortum. Tunc uisum est illis bene esse ut, et tu et Atto, in eodem placito fuissetis. Ideo rogant uos ut consideretis, atque illis mandetis in quali loco uideatur aptissimum esse illis colloquium. Nam H. uidetur ut hoc bene esse possit.



EPISTOLA LuIII. AD N. EPISCOPUM.

Obtutibus prestantissimi antistitis humillimi clientuli uestri apices precipue seruitutis dirigere satagunt; intimantes deuotionem, iuxta modum eorum possibilitatis, pronam fieri, si almitas uestre celsitudinis mandare non dedignauerit. In omni obsequio uestro uestrorumque, et deinceps, siue iuxta clementiam presentie uestre positi, seu ubicunque uersari uidentur, libenter professi sunt uestris mellifluis obtemperare mandatis. Nunc uero, quamuis nullis exigentibus meritis, tamen alloquio uestre promissionis confisi, monere non titubant pietatem uestre caritatis. ualeat beatitudo uestra.



EPISTOLA LIX.  AD PRAECIPUUM IMPERATRICIS CAPELLANUM.

Honorando atque sublimato et spiritu sapientie repleto . . . . . . . . . magistro atque precipuo capellano domne imperatricis, uestri fideles clientuli, per hanc schedam paruitatis nostre, beatitudini uestre optamus salutem perennem.

Recordetur bonitas uestra de causa quam quondam locuti fuimus, ut, sicut nos exhortastis et largiter promisistis, ita feliciter implere procuretis apud illum quem uos scitis: et inquirite utrum nos ad illum, an parte in alia tendere debeamus, et nobis, per fidelem gerulum, aut per uestros apices, cito remandare dignemini. Pro confidentia enim magna, quam in uobis habemus, tam audacter uobis scripsimus necessitatem nostram. De uestra uero  sospitate nobis intimare dignemini, quia uestra sanitas nostra est letitia, et uestra letitia nostrum est gaudium. Hoc optamus, hoc desideramus, hoc cupimus audire, ut fiat multis feliciter annis. ualete nunc et semper, uir gloriosissime, in Christo Iesu et in omnibus sanctis eius. Amen.



EPISTOLA LX. AD M. ILLUSTREM DOMINUM.

Illustris dignitatis uirum atque nobilissime subilmitatis dominum M., u. et gloriosum, fidelissimi ac deuotissimi, uestreque in omnibus excellentie paratissimi famuli, fideli et optabili aggredimur seruitio.

Maximas et, si fieri posset, sublimitatis uestre  celsitudini referimus grates, quod, nostre petitioni assensum prebentes, ad effectum perduxistis de capella in uilla Lensi constituta. Tamen misistis . . . . . qui nos exinde uestire uenit, id ipsum, sicut iussistis, fecisset, nisi homines uu., fratris uestri, hoc contradixissent. Attamen ipse locus ualde uastatus est, ita ut nullum omnino tegumen tectorum inibi remanserit, quod non uenditum, alienatum, uastatumque sit, excepta basilica, que etiam ex parte corruit. Nos autem, causa uestre mercedis, hoc fixum in animo habuimus, ut que presenti anno adquirere possemus, ad restaurationem loci expenderemus: quod et facere cupimus, si ita per manse . . . statuit atque decreuit. uester itaque missus . . . . . . . laboratis nichil ibi inuenit, quia omnia uastata erant  excepta dominicata decima, quam ex uestro uerbo saluari precepit, debeat an non, a nobis penitus ignoratur. Hec ideo uestre sublimitati exposuimus, ut uestra celsitudo cogitet et statuat, quomodo restaurari possit: et ne periculum alicuius proueniat, si domus Deo dicata negligatur et adnulletur. Quidquid ergo uestre excellentie exinde libuerit, per uestrum missum nostre modicitati insinuare dignetur. uestram sublimitatem diutino tempore Christus protegat, pariterque ad uitam eternam perducat. Amen.



EPISTOLA LXI. AD EUMDEM.

Preuio, insigni atque egregie nobilitatis uiro N., W. et G., uestre sublimitati per omnia deuoti et  dediti, fidele in omnibus obsequium atque seruitium optamus.

Quoniam sublimitas nostre modicitati aliquod seruitium iniungere uoluit, quia idem ad effectum nondum uenit, causam uestre celsitudini innotescimus. Clericus fratris uestri A., quem uestro iussu conseruitio ipsius A. suscepimus, indiculum, quem nostre paruitati misistis, secum abstulit, ut excusationem uestro fratri ex nostra parte faceret quod, pro uestro seruitio, opus eiusdem imperfectum remaneret: et in ipso indiculo mensure, quas nobis transmisistis, pariter ablate sunt, que a nobis hactenus nullo modo reperiri possunt. Quapropter ipsas mensuras nobis transmittite, et, quantum ualemus, de uestro seruitio elaborare curabimus.  ualere in Domino uestram sublimitatem iugiter exoptamus.



EPISTOLA LXII. AD HLOTHARIUM.

Quamuis certissime credam piissimum Dominum meum semper memorem esse patronorum suorum, beatissimorum Christi martyrum, Marcellini et Petri, qui, occulto Dei iudicio, Roma relicta, ad exaltationem et protectionem regni uestri, in Franciam uenerunt, et, pro qua nescio causa, apud me peccatorem hospitari dignati sunt, mihi tamen magna incumbit necessitas ut uos de causis ad eorum honorem pertinentibus crebro commoneam, ne forte periculum ac detrimentum anime mee incurram,  si de illa admonitione negligentior quam oportet exstitero, et licet illi sint misericordissimi, qui etiam percussori suo pepercerunt, regem tamen eorum, Dominum nostrum Iesum Christum, pro cuius amore mori non dubitauerunt, offendere timeo, si in exhibendis eorum cultui congruis honoribus me segniter agentem inuenerit. Proinde, piissime domine, excellentiam uestram humiliter admoneo et peto ut recordari dignemini de illa commutatione loci, in quo ueneranda Martyrum corpora requiescunt, que cum Otgario episcopo facta est, et eum illis proprium efficiatis, pro quo liberando proprium uestrum sancto Martino tradidistis. Item admonere presumo misericordiam uestram de illis meis petitionibus quibus, tunc quando imminentis uiciniam  mortis exhorrui, uobis suggessi ut aliquid de nostris beneficiis ad sustentationem eorum, qui iuxta sacratissima sanctorum Martyrum corpora Deo deseruituri sunt, eisdem mitissimis patronis uestris dare dignaremini, qualiter tunc uestris benignissimis promissionibus spem mihi fecistis quod desiderio meo fraudari non deberem, et, non solum in hac causa, sed etiam in eo ut his, quod ad seruitium uestrum enutriui, misericordiam uestram impendere, et eos de ipsis beneficiis adiuuare deberetis. Certissime confido quod in hoc et Deum et sanctos eius promereri debeatis, si me uoti mei compotem in hac causa efficere dignamini. Item rogo ut cogitare atque pensare dignemini que merces uos apud Deum maneat, et laus coram seculo uobis adcrescat si, per uos et  in diebus uestris, locus requietionis sanctorum martyrum, tam in edificiis quam in aliis necessariis rebus, fuerit auctus, ornatus et excultus, ut etiam exstructio eius nomini uestro adscribatur, simulque et uestra et martyrum memoria ore omnium populorum, perpetua mentione, celebretur. Ad extremum rogo et obnixe deprecor magnam mansuetudinem uestram ut super me miserum et peccatorem, iam senem et ualde infirmum, misericorditer ac pie respicere dignemini, et a curis secularibus absolutum ac liberum fieri faciatis, meque permittatis, in pace et tranquillitate, iuxta sepulcra beatorum Christi martyrum, patronorum uidelicet uestrorum, sub defensione uestra, in eorumdem sanctorum obsequio, et Dei ac Domini nostri Iesu Christi seruitio  consistere, ut me illa ineuitabilis atque ultima dies, que huic etati, in qua modo constitutus sum, succedere solet, non transitoriis ac superuacuis curis occupatum, sed potius orationi ac lectioni uacantem, atque in diuine legis meditatione cogitationes meas exercentem, inueniat.



EPISTOLA LXIII. AD LUPUM AMICUM SUUM.

Eginhardus Lupo suo salutem.

Omnia mihi studia, omnesque curas, tam ad meas quam amicorum causas pertinentes, exemit et excussit dolor, quem ex morte olim fidissime coniugis, iam nunc carissime sororis ac socie, grauissimum cepi. Nec finiri posse uidetur; quoniam exstinctionis illius qualitatem adeo tenaciter memoria retinet,  ut inde penitus non possit auelli. Huc accedit, quod ipsum dolorem identidem accumulat, et uulnus semel acceptum exulcerat, quod uota scilicet nostra nichil ualere permissa sunt, ac spes, quam in martyrum meritis atque interuentione collocauimus, exspectationem nostram ex asse frustrata est. Inde euenit ut solantium uerba, que aliorum mestitie mederi solent, plagam cordis nostri recrudescere potius faciant atque rescindant, cum me equanimiter ferre iubent infortunii molestias, quas ipsi non sentiunt, atque in eo censent mihi gratulandum, in quo nullum gaudii uel letitie ualent demonstrare uestigium. Quis est enim mortalium, cui mens constet, quique sanum sapiat, qui sortem suam non defleat, et qui se  infelicem ac miserrimum non iudicet, cum in afflictione positus, eum, quem uotis suis fauturum fore crediderat, auersum atque inexorabilem experitur? Heccine talia tibi uidentur, ut suspiria, ut lacrymas homuncioni tantillo commouere, ut ipsum ad gemitum et planctum concitare, ut etiam in desperationis baratrum deiicere potuissent? Et utique deiecissent, nisi diuine miserationis ope suffultus, quid in huiusmodi causis aut casibus maiores ac meliores nostri tenendum seruandumque sanxissent, ad inquirendum subito me conuertissem. Erant ad manum doctores egregii, nedum non spernendi, uerum omnibus audiendi atque sequendi: gloriosus uidelicet martyr Cyprianus, et illustrissimi sacrarum diuinarumque litterarum expositores, Augustinus atque Hieronymus.  Quorum sententiis ac saluberrimis persuasionibus animatus, depressum graui merore cor sursum leuare conatus sum, cepique mecum sedulo reputare quid super excessu carissime contubernalis sentire deberem, cuius mortalitatem, magis quam uitam, uidebam esse finitam. Tentaui etiam, si possem a memetipso exigere, ut id ratione apud me fieret, quod longa dies solet efficere; scilicet ut uulnus, quod animo nostro nondum sperata morte repentinus casus inflixit, cicatricem ducere ac spontanee consolationis medicamento sanescere inciperet. Sed uulneris magnitudo facilitati resistit; et licet saluberrima sint, que a memoratis doctoribus, ad mitigandum grauem dolorem, uelut a peritissimis idemque mitissimis medicis, offeruntur, plaga, que  adhuc sanguinem trahit, sanandi maturitatem nondum admittit.

Hic fortasse miraris ac dicis ex huiusmodi occasione natum dolorem, tam longum ac diuturnum esse non debuisse. Quasi in dolentis sit potestate quando id finiatur quod ille, quando inciperet, neque in potestate habuit, neque presciuit. Metiri tamen posse uidetur doloris ac meroris magnitudo siue diuturnitas de eorum, que acciderunt, damnorum quantitate: que ego cum quotidie in omni actione, in omni negotio, in tota domus ac familie administratione, in cunctis, que uel ad diuinum uel humanum officium pertinent, disponendis atque ordinandis, immaniter sentiam; qui fieri potest, ut uulnus, quod tot ac tanta incommoda intulit, cum crebro tangitur,  non recrudescat potius et renouetur, quam sanescat aut solidetur? Arbitror enim  hunc dolorem atque anxietatem, que mihi de carissime contubernalis occasione exorta est, perenniter mecum perseueraturam, donec id ipsum temporis spatium, quod Deus mihi ad hanc miseram ac temporalem uitam concedere uoluerit, debito sibi termino finiatur. Quam tamen proficuam potius mihi quam noxiam hactenus experior, cum animum, ad leta et prospera festinantem, uelut quibusdam frenis atque habenis remoratur ac retinet, mentemque ad reuocationem mortis reuocet, quam ad spem et amorem longeuitatis odium atque obliuio senectutis illexerat. uideo mihi non multum  superesse temporis ad uiuendum; licet quantum id esse debeat, mihi penitus ignoretur. Sed hoc certissimum teneo, et recens natum cito posse mori et senem diu non posse uiuere. Ac proinde longe utilius ac beatius fore censeo ipsam temporis incerti breuitatem cum luctu quam letitia ducere. Quia si, secundum Dominicam uocem, beati ac felices erunt qui lamentantur et lugent ; e contrario infelices ac miseri fient, qui dies suos in iugi et continua letitia finire non metuunt.


Gratias ago atque habeo caritati tue, quod me per litteras tuas consolari dignatus es. Neque enim maius aut certius tue erga me dilectionis indicium dare potuistis, quam egro atque iacenti manum exhortationis porrigendo, monendoque ut surgerem, quem mente prostratum ac merore depressum ignorare non poteras. Bene uale, carissime ac desiderantissime fili.





EGINHARDI HISTORIA TRANSLATIONIS BB. CHRISTI MARTYRUM MARCELLINI ET PETRI.





PROLOGUS.

1. ueris ueri Dei cultoribus, et Iesu Christi Domini nostri Sanctorumque eius non fictis amatoribus Eginhardus peccator.---Qui uitas et facta iustorum, ac secundum diuina mandata conuersantium hominum, litteris ac memorie mandauerunt, non aliud mihi efficere uoluisse uidentur, nisi ut ad emendandos prauos mores, et collaudandam Dei omnipotentiam, per eiusmodi exempla, quorumcunque animos incitarent. Feceruntque hoc, non solum quia liuore carebant, sed quia caritate, que omnibus cupit esse consultum, granditer abundabant. Quorum laudabile propositum, quia tam in propatulo est ut, preter ea que dixi, nichil aliud eos moliri uoluisse lucidissime clareat, cur a multis imitari non debeat,  omnino non uideo. Ac proinde quia mihi conscius sum, quod libri, quos de translatione corporum beatorum Christi martyrum Marcellini et Petri, signisque ac uirtutibus, que per eos Dominus ad salutem credentium fieri uoluit, qua potui facultate conscripsi, eadem sunt uoluntate atque intentione compositi, eosdem edere, ac Dei amatoribus ad legendum offerre decreui. Arbitror enim quod hoc opus non solum inane ac superuacuum cuilibet fidelium uideri non debeat, sed etiam fructuose atque utiliter me laborasse presumo, si efficere potuero, ut in laudem sui Conditoris animus illa legentis assurgat.



CAPUT PRIMUM.

Missi ab Eginhardo Romam ad procurandas reliquias. Obtente sanctorum Marcellini et Petri.


2. Cum adhuc in palatio positus, ac negotiis secularibus occupatus, otium, quo aliquando perfrui cupiebam, multimoda cogitatione meditarer, quemdam locum secretum atque a populari frequentia ualde remotum nactus, atque illius, cui tunc militaueram, principis Hludowici liberalitate consecutus  sum. Is locus est in saltu Germanie, qui inter Neccarum et Menum fluuios medius interiacet, ac moderno tempore ab incolis et circummanentibus Odanwald [a 1Kb] appellatur. In quo cum, pro modo facultatum ac sumptuum, non solum domos et habitacula ad manendum, uerum etiam basilicam, diuinis officiis faciendis congruentem, non indecori operis edificassem, dubitare cepi, in cuius potissimum sancti uel martyris nomine atque honore dedicari deberet. Cumque in hac animi fluctuatione plurimum temporis esset euolutum, contigit ut quidam diaconus Romane Ecclesie, nomine Deusdona, pro suis necessitatibus regis opem imploraturus, ad palatium ueniret. Ibique aliquandiu moratus, cum, peracto propter quod uenerat negotio. Romam redire  pararet, quadam die, humanitatis causa, uelut peregrinus, ad prandium nostre paruitatis a nobis est inuitatus: ibique inter prandendum plura locuti, eousque sermocinando peruenimus, ut de translatione [b 1Kb] corporis beati Sebastiani ac neglectis martyrum sepulcris, quorum Rome ingens copia est, mentio fieret. Inde ad dedicationem noue basilice nostre sermone conuerso, percontari cepi, quonam modo ad id peruenire possem, ut aliquid de ueris sanctorum reliquiis, qui Rome requiescunt, mihi adipisci contingeret? Hic ille primo quidem hesitauit, et qualiter id fieri posset, se nescire respondit. Deinde cum me de hac re sollicitum simul et curiosum esse animaduerteret, altera die se percontationi mee responsurum esse promisit.


3. Post hec, cum iterum a me fuisset inuitatus, protinus e sinu libellum mihi porrexit, rogans ut eum solus perlegerem; sibique de his, que in eo scripta erant, quid mihi placeret, indicare non dedignarer. Accepi libellum, et ut ille petiit, solus secrete perlegi. Continebatur in eo: esse sibi domi  plurimas sanctorum reliquias, easque se mihi dare uelle, si meo fultus adiutorio Romam reuerti potuisset; compertum sibi fore, quod duos mulos haberem, quorum si alterum sibi darem, ac secum hominem meum fidelem mitterem, qui illas reliquias ab illo reciperet, mihique deferret, statim eas mihi se [Ms., esse] missurum. Complacuit mihi suadentis consilium, statuique fidem sponsionis incerte celeriter experiri; ac proinde, dato quod petebat iumento, addita propter uiaticum pecunia, notarium meum, nomine Ratleicum, quia et ipse orandi causa Romam eundi uotum habebat, cum eo pergere iussi. Igitur de Aquisgrani palatio profecti---nam ibi eo tempore imperator cum suo comitatu erat---Augustam Suessionum [a 1Kb] uenerunt; ibique cum Hildoino [b 1Kb] abbate  in monasterio S. Medardi locuti sunt, quia memoratus diaconus ei pollicitus est, se efficere posse, ut corpus beati Tiburtii, martyris, in eius ueniret potestatem. Quibus ille promissionibus illectus, misit cum eis quemdam presbyterum, hominem callidum, nomine Hunum, iubens ut acceptum ab eo memorati martyris corpus sibi deferret. Inde iter ingressi, Romam, quanta potuerunt celeritate, perrexerunt.

4. Contigit autem, postquam Italiam intrauerunt, ut puer notarii mei, nomine Reginbaldus, tertiana febre correptus, non modicum profectioni eorum suis laboribus faceret impedimentum; quoniam his horis, quibus ille febrium estibus tenebatur, iter agere non potuerunt. Erant enim pauci, ac per hoc ab inuicem separari nolebant. Cumque hoc incommodo  iter illorum non mediocriter fuisset retardatum, illi tamen prout poterant illud accelerare contenderent, tribus diebus priusquam ad Urbem uenirent, apparuit in uisu illi febricitanti quidam homo in habitu diaconi, perquirens ab eo quam ob rem dominus suus Romam ire festinaret? Cui cum ille et promissa diaconi de reliquiis sanctorum mihi mittendis, et de his que Hildoino abbati pollicitus est, prout illi comperta erant, exponeret. » Non ita erit, inquit, sed longe aliter, quam uos existimatis, causarum, propter quas uenistis, exitus adimplebitur. Nam diaconus iste, qui uos Romam uenire rogauit, aut parum, aut nichil de his, que uobis promisit, facturus est; ac proinde uolo sequaris me, atque ea que tibi ostensurus atque dicturus sum, mente sollicita  cures aduertere. «

5. Tunc manu comprehensum, ut sibi uidebatur, montis precelsi cacumen secum conscendere fecit. In quo cum simul positi consisterent: » Conuertere, inquit, ad orientem, et subiectos oculis tuis campos intuere. « Quod cum fecisset, et campos, de quibus sibi dixerat, fuisset intuitus, uidet in eis molis immense fabricas, in modum magne cuiusdam ciuitatis extructas, et, interrogatus ab eo, si sciret quid hoc  esset, se nescire respondit. Tum ille: » Roma est, inquit, quam uides. » Statimque addidit: » Dirige oculos in interiora [Ms., ulteriora] ciuitatis, et contemplare si aliqua tibi in his locis appareat ecclesia. « Cumque sibi quamdam ecclesiam [c 1Kb] apparere dixisset. » uade, ait, et Ratleico nuntia, quoniam in ecclesia, quam modo uidisti, illa res est recondita, quam ille domino suo debet afferre: et ideo det operam, ut eam quanto celerius fieri potest accipiat, et ad dominum suum reuertatur. « Cumque ille diceret, quod nemo de his, qui secum uenerant, in huiusmodi re fidem dictis suis esset habiturus, respondit et dixit: » Tu nosti quod omnes, qui tecum hoc iter agunt, tibi conscii sunt quia complures dies in febre tertiana laborasti, et nondum te ab illa ullam habuisse remissionem.  ---Et ille: Ita est, inquit, ut dicis.---Quapropter, ait, uolo ut pro signo tibi sit, atque his quibus uerba que dixi relaturus es, quoniam ex hac hora, febre, qua usque modo detinebaris, sic per Dei misericordiam cariturus es, ut te ulterius in hoc itinere non contingat. « His dictis expergefactus, omnia que sibi uidisse uel audisse uidebatur, Ratleico referre curauit. Que cum Ratleicus presbytero secum pergenti exposuisset, uisum est ambobus ut experimentum somni [Ms., somnii] ex ueritate promisse sanitatis approbarent: nam eadem die, iuxta qualitatem febrium, quibus laborare consueuerat, febricitare debebat is qui sommum uiderat. Et ut non uana illusio, sed potius uera reuelatio fuisse ostenderetur, neque illa die, neque ceteris que illam secute sunt,  ullum in corpore suo consuetarum febrium sensit indicium. Sicque factum est, ut et uisioni crederent, et fidem diaconi promissis non haberent.

6. Igitur Romam uenientes, iuxta basilicam beati Petri apostoli, que dicitur ad uincula, in domo ipsius, cum quo uenerunt, diaconi, hospitium acceperunt; manseruntque cum eo per aliquot dies, opperientes promissorum eius adimpletionem. Sed ille, qui suas pollicitationes perficere non ualebat, ipsum, quod non poterat, quibusdam procrastinationibus palliabat. Tandem locuti cum illo, cur eis illo modo uellet illudere percontati sunt; rogantes simul, ne se diutius fallendo detineret, et reuersionem suam uanis spebus impediret. His ille auditis, cum cerneret  se huiusmodi calliditate eis iam amplius non posse imponere, primo notarium meum certum fecit de reliquiis mihi promissis, quod eas habere non posset, eo quod frater suus, cui et domum, et cuncta que habebat, inde abiens commendauerat, negotiandi gratia Beneuentum esset profectus, ac se penitus ignorare quando esset reuersurus, et quia ei reliquias illas, sicut et ceteram supellectilem, ad seruandum commiserat, nec omnino se scire posse, quid de his fecisset, quoniam eas in eadem domo  nusquam inuenisset: proinde uideret quid faceret, quia de parte sua nichil restaret, quod sperare posset. Postquam hec notario meo dixit, et ille se ab eo illusum ac male sibi impositum quereretur, nescio quibus uanis hac friuolis etiam presbyterum Hildoini allocutus, spe simili animatum, a se fecit abscedere. Postridie uero cum ualde tristes uideret, hortatus est ut simul cum illo ad cemeteria sanctorum pergerent; uideri sibi quod in eis aliquid tale inueniri posset, quo eorum desideriis satisfieret, nec fore illam [Ms., ullam] necessitatem ut in patriam uacui reuerterentur. Cumque eis hoc consilium placuisset, uellentque ut quantocius id, ad quod faciendum eos hortabatur, inchoarent, more solito, negotium dissimulauit, et eos, quorum animi tunc paululum erant  erecti, in tantam desperationem hac dilatione deiecit, ut, omisso illo, statuerent in patriam, quamuis infecto negotio, reuerti.

7. Sed notarius meus, recolens somnium quod puer suus uiderat, cepit comitem suum hortari ut, sine hospite suo, irent ad cemeteria, ad que uisenda ille eos se ducere uelle promisit. Itaque inuento atque conducto duce locorumque monstratore, primo ad basilicam beati Tiburtii, martyris, in uia Lauicana, tribus ab urbe passuum millibus distantem, ueniunt, martyrisque tumbam quanta possunt diligentia contemplantur, et utrum sic, ut alii non sentirent, aperiri posset, cauta circumspectione considerant. Deinde in cryptam eiusdem basilice contiguam, in qua beatorum Christi martyrum Marcellini  et Petri corpora erant tumulata, descendunt; atque explorata etiam illius monumenti qualitate, discedunt, estimantes hoc factum hospitem suum posse latere. Sed aliter euenit, quam arbitrati sunt. Nam licet ipsi nescirent quibus indiciis, cito tamen ad illum huius facti notitia peruenit: ueritusque ne sine illo uoluntati sue satisfacere debuissent, statuit consilio [Ms., consilium] eorum festinando preuenire. Et quia ille eorumdem locorum plenariam atque omnimodam notitiam habebat, blande illos alloquitur, hortaturque ut illuc simul ueniant; et si Deus uotis eorum fauere dignaretur, communi consilio facerent quidquid eis uideretur faciendum.

8. Assensi sunt eius uoluntati, tempusque id aggrediendi  pari consensu constituunt. Tunc peracto ieiunio triduano, noctu ad locum, nullo Romanorum ciuium sentiente, perueniunt; ingressique basilicam S. Tiburtii, primo altare illud, sub quo sacrum eius corpus situm credebatur, aperire tentauerunt. Sed parum successit eorum uoluntati molitio operis inchoati: nam monumentum, durissimo marmore extructum, inermes id aperire conantium manus facile repellebat. Igitur, omisso illius martyris sepulcro, ad tumbam beatorum Marcellini et Petri descendunt; atque ibi, inuocato Domino nostro Iesu Christo, et adoratis sanctis martyribus, lapidem, quo summitas sepulcri tegebatur, de loco suo leuare moliuntur. Quo sublato, uident sacratissimum sancti Marcellini corpus, in superioribus eiusdem sepulcri partibus  positum, tabulamque marmoream ad caput positam, que titulo, quem continebat, euidens indicium dabat, cuius in eo loco martyris membra iacuissent. Quod, ut par erat, cum summa ueneratione suscipientes leuant, et munda sindone inuolutum diacono ferendum atque seruandum tradunt. Ac ne ulla sublati corporis indicia remanerent, lapidem loco suo reponentes, in urbem ad hospitia sua reuertuntur. Diaconus autem corpus beatissimi martyris, quod acceperat, iuxta basilicam beati Petri apostoli, que uocatur ad uincula, ubi et ipse domum habebat, se seruare uelle ac posse affirmans, fratri suo nomine Lunisoni ad custodiendum commisit; arbitratusque notario meo hoc satisfactum esse, cepit illum hortari ut, accepto corpore beati Marcellini, rediret in patriam.


9. Sed ille longe aliud meditabatur ac mente uoluebat. Nam, ut mihi postea retulit, uidebatur illi nequaquam sibi licere cum solo beati Marcellini corpore in patriam regredi; quasi nefas esset, ut corpus beati Petri martyris, qui ei socius in passione fuerat, et per quingentos et eo amplius annos in eodem sepulcro una cum illo requieuerat, illo inde transeunte, ibi remaneret. Atque hac cogitatione mente concepta, tanta animi sui parturitione simul ac perturbatione laborabat, ut nec cibum capere, nec somno acquiescere dulce sibi uideretur atque iucundum, nisi martyrum corpora, sicut in passione ac monumento coniuncta fuerant, sic etiam peregre profectura iungerentur. Sed de hoc qualiter fieri posset, uehementer ambigebat: nouerat enim neminem  a se Romanum inueniri posse, qui sibi ad hoc ullum ferret auxilium, sed ne talem quidem, cui hec animi sui secreta auderet ostendere. In hac cordis anxietate constitutus, reperit quemdam monachum peregrinum, nomine Basilium, qui ante biennium de Constantinopoli, Romam uenerat, atque ibi in monte Palatino apud alios Grecos, qui eiusdem professionis erant, cum quatuor discipulis suis hospitium habebat. Hunc adiit, atque ei quam patiebatur sollicitudinem aperuit. Tum consiliis eius animatus, et orationibus fretus, tantam accepit in corde suo constantiam, ut statueret rem, quamuis cum periculo capitis sui, celerrime experiri. uocatoque ad se comite suo, Hildoini presbytero, cepit  cum eo tractare ut iterum ad basilicam beati Tiburtii, sicut prius fecerant, clanculo pergerent, ac tumbam, qua Martyris corpus reconditum credebatur, aperire denuo molirentur.

10. Placuit consilium; assumptisque, quos secum adduxerant, pueris, hospite eorum penitus ignorante quo irent, clam noctu profecti sunt. Cumque ad locum uentum esset, uotis pro re prosperanda ante edis ianuam factis, ingrediuntur; diuisisque sociis inter se, presbyter ad corpus beati Tiburtii querendum in ipsius basilica cum aliquibus remansit; Ratleicus cum reliquis in adherentem eidem ecclesie cryptam, ad beati Petri corpus accessit: apertoque sine ulla difficultate sepulcro, sacra sancti martyris membra, nullo prohibente, sustulit, et serico puluino,  quem ad hoc parauerat, recepta diligenter inclusit. Interea presbyter, qui corpus beati Tiburtii querebat, magno labore frustra consumpto, postquam se uidit nichil posse proficere, relicto opere, in cryptam, ad Ratleicum descendit, et quid sibi faciendum esset, ab eo querere cepit. Cui cum ille arbitrari se diceret quod sancti Tiburtii reliquie essent inuente, eique id de quo dicebat ostenderet---nam, paulo ante quam idem presbyter ad eum in cryptam uenisset, reperit in eodem sepulcro, in quo sanctorum Marcellini et Petri sacra corpora iacuerunt, foramen quoddam rotundi schematis, trium ferme pedum longitudine introrsus excauatum, pedali amplitudine patens, et in eo minuti pulueris non modicam portionem repositam---, uisum est ambobus  quod hic puluis de corpore beati Tiburtii, ossibus inde sublatis, remanere potuisset: et ob hoc, ut difficilius inueniretur, medio loco inter beatos Marcellinum et Petrum, in eadem tumba, fuisset repositus: conuenitque inter eos ut eum presbyter sumeret, et pro reliquiis beati Tiburtii secum deferret.

11. His ita transactis atque dispositis, cum rebus, quas repererunt, ad hospitia sua reuersi sunt. Post hec Ratleicus, cum hospite suo locutus, rogat ut sibi sacros beati Marcellini cineres, quos ei ad seruandum commendauerat, reddat, seque in patriam redire uolentem nulla non necessaria dilatione detineat. Cui ille non solum quod repetebat sine mora restituit, uerum etiam de sanctorum reliquiis, in una ligatura collectis, haud paruam portionem mihi  deferendam obtulit: et requisitus de nominibus eorum, mihi se illa dicturum, quando ad me uenisset, respondit. Monuit tamen ut eadem ueneratione, qua cetere sanctorum martyrum reliquie colerentur, eo quod non minoris apud Deum essent meriti, quam beati Marcellinus et Petrus: et hoc me esse crediturum, cum primum ad me nominum illorum notitia peruenisset. Suscepit ille munus oblatum, atque id, ut sibi persuasum erat, sanctorum Martyrum corporibus sociauit.



CAPUT II.

Sacre reliquie per diuersa loca delate in Michilinstadt, et post uarias uisiones in Mulinheim, postea Seligenstadt dictam.


12. Inito consilio cum hospite suo, sacrum illum ac desiderabilem thesaurum, in scriniis reconditum atque signatum, per Lunisonem fratrem eius, cuius  superius fecimus mentionem, necnon et presbyterum Hildoini, qui secum uenerat, Papiam usque deportari fecit. Ipse cum eodem hospite suo Rome substitit, opperiens atque auscultans per continuos septem dies, si de sublatis sanctorum corporibus aliquid ad notitiam ciuium peruenisset. Cumque uidisset nullam a quolibet extraneo de hoc facto fieri mentionem, latere illud existimans, post eos, quos premiserat, sumpto secum hospite suo, profectus est. Quos cum Ticini, apud basilicam beati Ioannis Baptiste, que uulgo [a 2Kb] Domnane uocatur, ac tunc ex beneficio regum ad meam pertinuit potestatem, aduentum eorum prestolantes inuenissent, statuerunt etiam ut et ipsi aliquot diebus ibi morarentur, et propter iumentorum, in quibus uenerant,  refectionem, et propter seipsos ad longiorem uiam preparandos.

13. In hoc morarum suarum articulo fama exiit legatos sancte Romane Ecclesie a pontifice ad imperatorem [b 1Kb] directos, illo breui esse uenturos. Itaque ueriti de aduentu illorum aliquid sibi incommodi, uel etiam impedimenti accidere posse, si se ibi deprehenderent, decreuerunt ut quidam ex eis abeundo, aduentum eorum festinando preuenirent [Ms., preuerterent]; alii in loco remanerent, et re de qua solliciti erant diligenter inuestigata, post eorumdem legatorum abscessum socios suos, quos premiserant, sequi properarent. Cum ita inter eos de hac re constitisset, Deusdona cum presbytero Hildoini legatos Roma uenientes precessit, et Augustam Suessionum, ubi  Hildoinum esse rebatur, quanta potuit festinatione contendit; Ratleicus uero cum thesauro, quem secum habebat, Papie remansit, exspectans donec legati Sedis Apostolice preterirent, ut, illis Alpes transgressis, uiam suam securius carpere potuisset. ueritus itaque ne presbyter Hildoini, qui cum Deusdona precesserat, quique omnium, que apud eos gesta uel tractata fuerant, plenariam atque integram notitiam habebat, quia uafer ac lubrice fidei uidebatur, aliquid impedimenti sibi in uia, qua ire dispositum habebat, machinari debuisset, altera sibi eundum iudicauit; missoque ad me procuratoris nostri Ascolfi puero cum litteris quibus me et de reuersione sua, et de allatione thesauri, quem diuinitus  adiutus inuenerat, certum efficeret, ipse, postquam Romanos ex coniectura mansionum que eis parabantur, Alpes superasse putauit, Papia relicta, sexta  die ad [a 1Kb] S. Mauritium uenit. Ibique, comparatis que ad hoc necessaria uidebantur, sacra illa corpora, loculo inclusa, feretro imposuit; atque inde promouens, palam et aperte, cum adiutorio populi occurrentis, portare cepit.

14. Ubi autem locum, qui Caput-Laci [b 1Kb] uocatur, pretergressus, biuium [c 1Kb] , quo itinera in Franciam ducentia dirimuntur, attigit; dexteriorem uiam ingressus, per Alamannorum fines usque ad Solodorum, [d 1Kb] Burgundionum oppidum, uenit. Ibi obuios habuit, quos ego, post indicium aduentus illius mihi factum, de [e 1Kb] Traiecto ei occurrere iussi. Nam ego tunc temporis iuxta Scaldim fluuium in monasterio [f 1Kb] S. Bauonis eram, quando littere notarii mei per puerum procuratoris nostri, cuius superius mentionem  fecimus, mihi reddite sunt. Ex quarum lectione de aduentu Sanctorum certior factus, illico unum ex familiaribus nostris Traiectum ire, ibique presbyteros atque alios clericos, necnon et laicos secum sumere, ac Sanctis uenientibus, ubicunque primum potuisset, obuiam festinare precepi. Et is nichil moratus, cum his quos secum duxerat in loco memorato, post paucos dies his, qui Sanctos adferebant, obuiauit: iunctique simul, comitantibus iam atque hinc inde concurrentibus hymnidicis populorum turmis, cum ingenti omnium letitia, [g 1Kb] Argentoratum urbem, que nunc Strasburg appellatur, celeriter ueniunt. Inde per Hrenum secunda aqua nauigantes, cum ad locum, qui [h 1Kb] Portus uocatur, uenissent, [Ms. add. in] orientalem fluminis ripam egressi, quinta  mansione ad locum [i 1Kb] Michilinstadt nuncupatum, cum immodica hominum in Dei laudibus exsultantium multitudine, perueniunt. Is locus est in eo saltu Germanie, qui tempore moderno [i 1Kb] Odanwald appellatur, et distat a Meno flumine circiter leucas sex. In quo cum basilicam nouiter a me constructam, sed nondum dedicatam inuenissent, in hanc illos sacros cineres intulerunt, et uelut ibi perpetuo permansuros deposuerunt.

15. Cumque id mihi fuisset allatum, confestim illuc, quanta potui celeritate [k 1Kb] uenire festinaui. Ubi, cum, triduo post aduentum nostrum exacto, quidam  puer Ratleici, iubente eo, officio uesperarum completo, ceteris exeuntibus, solus in ecclesia remansisset, et, clausis ianuis, iuxta illa sacra corpora in parua cellula quasi uigilaturus concedisset, subitaneo somno depressus, uidit quasi duas columbas per dexteriorem abside fenestram uolando intrare, et in culmine lecti super ipsa Sanctorum corpora considere: quarum altera tota alba, altera cani et albi coloris mixture uarie uidebatur. Cumque in eodem culmine diutius deambularent, et consuetum columbis gemitum uicissim uelut colloquentes ederent, rursus per eamdem fenestram egresse, non comparuerunt. Secutaque uox supra caput pueri sonuit: » uade, inquit, et dic Ratleico ut indicet domino suo, quia isti sancti Martyres nolunt ut eorum corpora  in hoc loco requiescant: alium enim elegerunt, ad quem celeriter migrare dispositum habent. « Huius uocis auctor ab eo uideri non potuit; qua tamen finita, euigilauit, somnoque excitus, reuerso ad basilicam Ratleico, quid uidisset indicauit. At ille in crastinum, ubi me primum conuenire potuit, quid sibi puer suus retulisset, mihi nuntiare curauit. Ego autem, licet huiusce uisionis arcanum spernere non auderem, statui tamen operiendum alicuius signi certioris indicium; atque interim illos sacros cineres, de linteis in quibus ligati uenerant sublatos, sericis ac nouis puluinis insuere feci. Cumque in eorum inspectione reliquias beati Marcellini minoris quantitatis quam sancti Petri esse cernerem, arbitratus sum eum in statura corporis sui minoris  fuisse mensure quam sanctum Petrum. Sed hoc aliter se habere furtum postea patefactum approbauit: quod ubi, uel quando, uel a quo, uel qualiter admissum ac proditum sit, suo loco dicturus sum: nunc ordo narrationis inchoate texendus atque tenendus est.

16. Igitur postquam illum magnum atque mirabilem, omnique auro pretiosiorem, inspexi thesaurum, loculus, in quo idem continebatur, propter uilitatem materie, de qua compactus erat, cepit mihi oppido displicere. Quem emendare cupiens, quadam die, post completum uespertinum officium, precepi uni  ex edituis, ut mensuram loculi uirga collectam mihi afferret. Cum ille hoc facturus cereum accenderet, et circumpendentia pallia, quibus idem loculus tegebatur, subleuaret, animaduertit loculum mirum in modum humore sanguineo undique distillantem; et rei nouitate perterritus, hoc quod uiderat propere mihi nuntiare curauit. Tum ego, cum his qui aderant sacerdotibus accessi, et illud stupendum atque omni admiratione dignum miraculum aspexi. Nam ut columne atque abaci uel signa marmorea, pluuia instante, sudare ac circumfluere solent, sic loculus ille, qui sacratissima corpora continebat, uero cruore madens, et ex omni parte perfusus inuentus est. Terruit nos insolita et nunquam prius audita miraculi species. Quapropter, inito consilio, triduanum  ieiunium cum supplicationibus facere decreuimus, ut ex reuelatione diuina scire mereremur, quid sibi uellet, quidue faciendum moneret magnum illud et ineffabile prodigium. Itaque peracto illo triduano ieiunio, cum iam aduesperasceret, humor ille cruoris horrendi subito cepit arescere; ac mirum in modum, qui per continuos septem dies more perennis aque sine intermissione distillabat, sic intra paucissimas horas exsiccatus est, ut eo noctis tempore  quo signo dato ad antelucanum officium celebrandum ecclesiam intrauimus, nullum iam in loculo uestigium illius posset inueniri. Lintea uero, que cirea loculum pendebant, ut [Ms., et] eodem fuerunt humore respersa, ita ut erant sanguineis maculis infecta, seruare iussi: in quibus adhuc magnum illius  inauditi portenti paret indicium. Constat enim humorem illum saporis fuisse subsalsi, ad lacrymarum uidelicet qualitatem, et tenuitatem quidem aque, colorem autem ueri sanguinis habuisse.

17. Eadem nocte cuidam ex pueris nostris, nomine Ruodlando, per quietem duo iuuenes uisi sunt adstitisse, qui ei, ut ipse testatus est, de transferendis sanctorum corporibus multa mihi dicenda mandauerunt; et ad quem locum, uel qualiter id fieri deberet, ostenderunt: et ut hoc mihi sine mora fuisset nuntiatum, terribiliter comminando preceperunt. Qui mox ut me adire potuit, omnia que iussus fuerat mihi intimare curauit. Quibus auditis, curis ingentibus estuare, et quid mihi esset agendum animo tractare cepi: utrum iterum ieiunia et supplicationes  celebrande, ac Deus rursus pro nostra curiositate sollicitandus; an aliquis, Deo deuote ac perfecte seruiens, esset querendus, cui anxietatem cordis nostri et curarum nostrarum querimonias indicare, quemque rogare potuissemus, ut orationibus suis a Deo nobis huius rei manifestationem impetraret? Sed ubi uel quando ille talis Christi famulus a nobis posset inueniri, presertim in illa regione, in qua tametsi quedam cenobia ab eo loco, in quo eramus, haud longe posita esse constabat, tamen, propter rudem in his locis eius conuersationis institutionem, aut rarus aut nullus erat, de cuius sanctitate tale aliquid uel tenuis fama loqueretur. Interea dum his anxiatus curis  sanctorum martyrum suffragium implorassem, atque omnes qui una nobiscum erant, ut idem facerent, sedulo commonuissem, factum est ut per continuos [Ms. add. duodecim] dies nulla nox preteriret, in qua uel uni uel duobus, uel etiam tribus sociorum nostrorum, in somnis reuelatum non fuisset, quod illa sanctorum corpora de eo loco in alium essent transferenda. Ad extremum autem cuidam presbytero de his qui ibi nobiscum erant, nomine Hildfrido, apparuit in uisione, ut ipse fatebatur, uir quidam habitu sacerdotali, canitie ueneranda conspicuus, candida ueste indutus, qui eum talibus uerbis compellauit: » Cur, inquit, Eginhardus tam duri cordis tanteque obstinationis est, ut tot reuelationibus non credat, ac tot monita, ad se diuinitus missa, arbitretur esse contemnenda?  uade et dic ei, quia hoc, quod beati martyres de suis corporibus fieri desiderant, infectum remanere non poterit. Quamuis ille hactenus uoluntatem eorum in hac re facere distulisset, etiam nunc, si non uelit ut huius facti meritum ad alium transeat, festinet eorum adimplere iussionem; et ad locum, quem ipsi elegerunt, corpora illorum deportare non negligat. «

18. Post has aliasque multimodas ad me perlatas admonitiones, uisum est mihi illam sacrorum cinerum translationem non esse diutius differendam; ac proinde, inito concilio, decreuimus ut id, quanto celerius fieri potuisset, perficere certaremus. Igitur omnibus, que ad hanc deuectionem necessaria uidebantur, raptim et cum summo studio preparatis, prima luce, post completum matutinum officium, sacrum  illum et inestimabilem thesaurum, cum ingenti luctu ac merore illorum qui in loco erant remansuri, sustulimus, atque iter ingressi portare cepimus, comitante nos pauperum turba, que illo per eos dies ob eleemosynam accipiendam undecunque confluxerat: nam circa manentes populi, quid apud nos ageretur, penitus ignorabant. Erat celum graue sordidis nubibus, et que in ingentem pluuiam cito resolui possent, nisi id diuina uirtus fieri prohiberet: nam tota nocte illa in tantum, sine intermissione, pluebat, ut nobis iter illud ea die inchoari posse minime uideretur. Sed illam nostram dubitationem, ex infirmitate fidei uenientem, superna gratia per suorum merita sanctorum, longe aliter atque existimauimus, habere se fecit; quando uiam, per quam incessimus, in  aliam quam sperabatur qualitatem uidimus fuisse commutatam: nam et luti parum inuenimus, et riuos, qui in tam grandi ac iugi pluuia, ut ea nocte erat, crescere solebant, pene nichil creuisse reperimus. Ubi uero de saltu egressi, proximas uillas accessimus, frequentibus obuiorum ac Deo laudes dicentium turbis excipimur: qui nos per octo fere leucarum spatium comitati, nobis ac nostris et in sacro onere ferendo deuoti adiutores, et in diuinis laudibus dicendis impigri fuere concentores.

19. At ubi uidimus, quod ea die ad locum destinatum peruenire non poteramus, diuertimus ad uillam [a 1Kb] Ostheim appellatam, que uie nostre contigua  cernebatur; et inclinante iam uespera, in basilicam B. Martini, que in eadem uilla est, sancta illa corpora intulimus: et sociis nostris ad excubias ducendas ibi dimissis, ego cum paucis, ad locum quo tendebamus, festinando precessi: et ea, que ad receptionem sanctorum corporum usus postulabat, per noctem preparaui. Ad basilicam uero, in qua illorum sacrosanctum thesaurum dimisimus, sanctimonialis quedam paralytica, nomine Ruodlang, de monasterio Makesbah, quod ab eadem ecclesia unius leuce spatio disparatum erat, ab amicis suis ac propinquis in carro adducta, cum iuxta feretrum sanctorum inter ceteros uigilans atque orans pernoctaret, recepta omnium membrorum sanitate, propriis pedibus, nullo sustentante, uel quolibet modo  adminiculante, ad locum unde uenerat, in crastinum regressa est.

20. At nos albescente celo surgentes, sociis nostris uenientibus obuiam ire perreximus; habentes nobiscum immodicam uicinorum nostrorum multitudinem, qui fama aduentus sanctorum exciti, ad hoc primo diluculo pro foribus nostris constiterunt, ut una nobiscum sanctis obuiam procederent. Et occurrimus eis in eo loco, ubi [a 1Kb] Gaspentia fluuiolus Meno miscetur. Inde pariter incedentes, ac Domini nostri Iesu Christi misericordiam collaudantes, sacras illas beatissimorum Martyrum exuuias ad [b 1Kb] Mulinheim superiorem---sic enim moderno tempore locus ille uocatur---cum magna omnium qui ibi adesse potuerunt letitia et exsultatione, detulimus: sed pre nimia  populi multitudine, que precedens cuncta compleuerat, neque ecclesiam adire, neque feretrum in eam inferre ualuimus: idcirco in campo adiacente, atque in loco editiore, altare sub diuo ereximus; ac feretro pone altare deposito, missarum solemnia celebrauimus. Quibus expletis, ac multitudine ad sua recedente, in ecclesiam a beatis Martyribus iussam, eorum sacratissima corpora intulimus; ac, feretro propter altare locato, iterum missam celebrare curauimus. Ibique inter celebrandum, puer quidam, annorum circiter quindecim, nomine Daniel, de pago Portiano, qui illuc inter alios pauperes mendicando uenerat, atque ita curuus erat, ut nisi supinus atque iacens celum aspicere nequiuisset, ad feretrum accessit; ac subito, uelut ab aliquo impulsus, corruit.  Cumque diu uelut dormienti similis iacuisset, correctis omnibus membris, et recepta firmitate neruorum, coram oculis nostris surrexit incolumis. Facta sunt hec decimo sexto kalendas februarias [c 1Kb] , et erat  eius diei tanta et tam clara serenitas, ut estiui splendorem solis adequaret; atque ipsius eris tam mitis atque iucunda tranquillitas, ut ueris temperiem apricitate blanda precederet.

21. Postridie uero sacra beatorum martyrum corpora nouo loculo recondita, in absida basilice locauimus; et, sicut in Francia mos est, superposito ligneo culmine, linteis ac sericis palliis ornan di gratia conteximus, apponentes altare; ac duo uexilla dominice passionis, que in uia feretrum precedere solebant, hinc atque inde erigentes, locum illum diuinis officiis celebrandis, pro modulo paupertatis nostre, idoneum atque aptum facere curauimus; ordinatisque clericis [d 1Kb] , qui inibi assidue et excubias ducerent, ac diuinis laudibus dicendis curam solerter  impenderent. Ipsi non solum nostra sponte, sed etiam regali diplomate, quod nobis in uia obuiam uenerat, euocati, Domino iter nostrum prosperante, ad palatium [e 1Kb] sumus cum magna exsultatione regressi.



CAPUT III.

Alique reliquie sancti Marcellini, olim ablate, impetrantur, et ad alia loca transferuntur.---Miracula facta.

22. Transactis admodum paucis, postquam ad comitatum [f 1Kb] ueneram, diebus, ego, secundum consuetudinem aulicorum maturius surgens, primo mane palatium petii. Ibi cum ingressus, Hildoinum, cuius libro superiore mentionem feci, ante fores regii cubiculi sedentem, atque egressum principis operientem, inuenissem, ex more salutatum surgere, atque ad  quamdam fenestram, de qua in inferiora palatii conspectus [Ms., prospectus] erat, mecum accedere rogaui. Ad quam pariter stando incumbentes, de translatione sanctorum martyrum, Marcellini et Petri, nec non et de miraculo, quod in fluxu cruoris, quo loculum eorum septem diebus sudasse commemoraui, ostensum est, mirando multa sumus locuti. Cumque ad id loci sermocinando uenissemus, ut etiam de uestimentis, que cum corporibus eorum inuenta sunt, mentio fieret; atque ego mire subtilitatis uestem beati Marcellini fuisse dicerem; ille, uelut qui rem eque ut ego notam haberet, uera me de uestibus dixisse respondit. Hic ego stupefactus atque admirans, percontari cepi, unde illi hec uestimentorum, que nunquam uiderat, notitia contingere potuisset. At ille me intuitus,  paululum siluit, ac deinde: »Satius, inquit, esse arbitror, ut per me cognoscas, quod, me tacente, tamen per alios celeriter es cogniturus, et ego illius rei sim proditor simplex, quam fortasse alter si prodiderit,  non simpliciter enuntiabit, neque enim potest, quia sic natura comparatum est, ut hoc quisquam ueraciter dicere nequeat, cuius notitiam non per se ipsum, sed aliorum relatione fuerit assecutus. Tue tantum fidei committo, qualiter inde mecum acturus sis, postquam meo relatu omnem rei geste ueritatem agnoueris. «

23. Cui cum me non aliud acturum, quam quod inter nos conueniret, breui sermone respondissem: » Presbyter, inquit, ille, qui ad deferendas beati Tiburtii reliquias Romam meo iussu profectus est, cum id, propter quod ille uenerat, ita ut uolebat perficere nequiuisset, iamque notarius tuus, acceptis, de quibus loquimur, sanctorum martyrum reliquiis, domum redire statuisset, iniit cum illo consilium, ut  illo Rome paululum moras faciente, ipse, cum Iunisone [a 1Kb] fratre Deusdone, et cum hominibus eius, qui illos sacros cineres ferre debebant, Papiam usque precederet, ibique illius ac Deusdone prestolaretur aduentum. Placuit ambobus ista conuentio, illisque Rome substantibus, [Ms., remanentibus], presbyter cum Lunisone ac pueris reliquias ferentibus, Papiam proficiscitur. Quo cum esset peruentum, scrinia sacros cineres continentia in ecclesia tua pone altare sunt posita, atque ab excubantibus in eadem basilica, clericis ac laicis, diligenti solertia custodita. Quadam uero nocte, cum et ipse inter ceteros ad easdem excubias in ecclesia uigilaret, contigit, ut ipse asserit, circa mediam fere noctem, ut, obripiente paulatim somno, uniuersi qui intra eadem basilicam uigilandi gratia  conuenerant, preter se solum, obdormirent. Tum sibi in mentem uenisse, uisumque fuisse non sine magna quadam causa factum ut tot hominibus tam subitaneus sopor obrepserit: ratusque sibi oblata occasione utendum, surrexit, atque accenso lumine, ad scrinia silenter accessit. Tum filis sigillorum admota cerei flamma crematis, scrinia sine claue celeriter aperuit; ac de utroque corpore portionem, que ei uidebatur, accipiens, sigilla, ut erant integra, filorum crematorum summitatibus annectit; nulloque id factum sentiente, in loco suo resedit. Post hec sublatas tali furto sanctorum reliquias, cum ad me fuisset reuersus, detulit: primoque illas non sancti Marcellini uel Petri, sed sancti Tiburtii esse asseuerauit. Deinde cum nescio quid uereretur, secrete  mecum locutus, quorum sanctorum essent reliquie, quoque modo eas fuisset adeptus, patenter aperuit. Habemus illas apud S. Medardum in loco celebri honorifice collocatas, ubi ab omni populo cum magna ueneratione coluntur; sed utrum eas nobis habere liceat, in tuo manet arbitrio. «

24. His auditis, recordatus sum quid in itinere, quo proxime ad palatium proficiscebar, a quodam hospite meo audierim. Qui inter cetera, que mecum loquebatur: »Nunquid nosti, ait, qualis de sanctis martyribus, Marcellino et Petro, per hanc regionem  fama dispersa sit ? « Cumque id me nescire responderem, tum ille: » Dicunt, inquit, qui de sancto Sebastiano [b 1Kb] ueniunt, quod presbyter quidam Hildoini abbatis, qui una cum notario tuo Romam profectus est, cum inde reuerterentur, et, in quodam loco, communi diuersorio uterentur, tuis omnibus ebrietate ac somno depressis, et id quod agebatur penitus ignorantibus, scrinia, quibus sanctorum corpora continebantur, aperuisset, eaque inde sustulisset, atque abiens Hildoino detulisset, et modo apud S. Medardum sint: in scriniis uero tuis parum quiddam sacri pulueris remansisse, quod ad te per notarium tuum perlatum sit. « Horum reminiscens, eaque cum his que ab Hildoino dicebantur conferens, non modica mentis perturbatione commotus sum; ob hoc  precipue, quia nondum inuentum habebam consilium quo illam exsecrabilem atque astutia diaboli ubique diuulgatam famam exstinguere ac de cordibus decepte multitudinis depellere potuissem. Illud tamen optimum iudicaui ut Hildoinum rogarem idipsum mihi reddere, quod de meis scriniis sublatum, et ad se delatum atque a se receptum, post illam spontaneam confessionem, negare non poterat. Quod etiam quanta potui instantia facere curaui; et licet ille paulo durior ac difficilior, quam optaueram, in assensione fuisset, uictus tamen est sedulitate precum mearum, cessitque improbitati mee, qui se paulo ante nullius iussioni, in hac presertim causa, cessurum pronuntiauerat.

25. Interea missis ad Ratleicum et Lunisonem litteris---erant  enim in eo loco, ubi Martyrum corpora collocaui---qualis per totam pene Galliam de iisdem sanctis martyribus fama esset, eis indicare curaui: commonefaciens eos ut cogitarent si aliquid tale uel simile his, que Hildoinus de facto presbyteri sui asserebat, in uia eorum factum aduertere uel reminisci potuissent. Qui statim ad me in palatium uenientes, ualde disparem his, que Hildoinus dicebat, fabulam detulerunt. Nam in primis omnia, que presbyter ille Hildoino retulerat, falsa esse testati sunt; neque ullam postea quam Roma exierunt, uel illi presbytero uel cuilibet alteri datam fuisse occasionem, per quam ad eiusmodi facinus perpetrandum aditum habere potuisset. Sed hoc ipsum quod de sacris Martyrum cineribus aliter atque debuerat accidisse constabat,  Rome, in domo Deusdone, per auaritiam Lunisonis et uafritiam memorati presbyteri contigisse, eo uidelicet tempore quo corpus beati Marcellini, de tumba sua sublatum, in domo Deusdone seruabatur, modumque facti talem fuisse dixerunt. Memoratus ille Hildoini presbyter, spe, quam de sancti Tiburtii corpore adipiscendo conceperat, frustratus, ne omnino uacuus ad dominum suum reuerteretur, quod fide non poterat, fraude assequi molitus est. Nam Lunisonem aggressus, quia pauperem ac proinde cupidum esse cognouerat, oblatis ei quatuor aureis nummis,  quinisque argenti solidis, ad proditionem faciendam illexit. Accipiens enim oblatam pecuniam, arcam, in qua corpus beati Marcellini erat a Deusdona depositum atque inclusum, aperuit, et illi nequissimo nebuloni auferendi ex ea quod uellet, qualem ipse optauerat, potestatem fecit. Nec ille in ea rapina parcus fuit: nam tantum de sacris beati Martyris cineribus sustulit, quantum uas sextarii mensuram habens, capere posse uidebatur. Hoc eo modo factum esse, ipse qui id cum memorato presbytero machinatus est Luniso, pedibus meis prouolutus, flendo testatus est.

26. Tum ego, rei ueritate comperta, Ratleicum ac Lunisonem eo unde uenerant redire precepi. Ac deinde cum Hildoino locutus, conuentione inter nos facta, quando sacre mihi reliquie redderentur, duos  clericos de domo nostra, Hiltfridum uidelicet ac Filimarum---alter presbyter, alter subdiaconus [a 1Kb] erat---ad recipiendas eas Augustam Suessionum [b 1Kb] pergere iussi: mittens per eosdem ad locum, de quo eedem reliquie auferende erant, benedictionis gratia, nummos aureos numero centum. Qui ubi ad monasterium S. Medardi in die Palmarum [c 1Kb] uenissent, per triduum ibi morati sunt: et recepto illo, propter quem missi fuerant, incomparabili thesauro, comitantibus secum duobus ex eodem monasterio fratribus, quanta potuerunt celeritate, ad palatium reuersi sunt; reliquias tamen non mihi, sed Hildoino detulerunt. Quas ille recipiens, in oratorio domus sue fecit custodiri, usque dum, transactis Paschalis festi occupationibus, uacuum tempus haberet,  quo mihi id, quod reddendum erat, priusquam redderet, ostendere potuisset. Completisque post sanctum Pascha octo uel eo amplius diebus, cum rex uenandi gratia de palatio fuisset egressus, Hildoinus, secundum quod inter nos conuenerat, memoratis reliquiis de oratorio suo, ubi seruabantur, sublatis atque basilice S. Dei genitricis illatis, altarique superpositis, me ut eas susciperem fecit acciri. Tum capsam, in qua reliquie continebantur, aperiens, ostendit mihi ut uiderem quid esset, quod et ille redderet, et quod ego reciperem.

27. Exin sublatam de altari eamdem capsam manibus meis imposuit, dataque oratione competenti, precentoris etiam officio functus, antiphonam laudi martyrum conuenientem clericis ad psallendum paratis  imposuit; nosque cum illo inestimabili thesauro recedentes, usque ad ostium basilice concinendo prosecutus est. Processimus inde paulatim cum crucibus et cereis, laudantes Domini misericordiam, usque ad oratorium, quod erat in domo nostra, uili opere constructum; eique, quia aliud ibi non habebatur, illas sacras reliquias intulimus. In illa uero processione nostra, quam de basilica usque  ad oratorium nostrum nos fecisse dixi, quid miraculi acciderit, censeo non esse tacendum. Egredientibus enim nobis de ecclesia, laudemque Domino Deo nostro excelsa uoce canentibus, tanta uis suauissimi odoris eam partem uici Aquensis, que ab ecclesia ad occidentem respicit, totam impleuit, ut illa fragantia pene omnes eiusdem partis habitatores, itemque uniuersi, qui pro quibuslibet causis atque negotiis eadem in parte fuerant constituti, ita diuinitus commouerentur, ut omissis, que in manibus habebantur operibus, cuncti cursu rapidissimo primo ad ecclesiam, deinde quasi per uestigium ad oratorium nostrum, in quod illas reliquias illatas esse audierant, summopere festinarent. Fit immodicus intra septa nostra exultantis simul atque admirantis  populi concursus; et cum magna pars eorum, qui confluxerant, id quod agebatur quid esset ignoraret, gaudio tamen et exultatione repleti, Dei omnipotentis misericordiam collaudabant.

28. Postquam autem, fama crebrescente, diuulgatum est reliquias sancti Marcellini martyris in eum locum esse delatas, non solum de eodem uico Aquensi, et uicinis atque adiacentibus uillis, uerum etiam de longinquioribus locis ac pagis adeo frequens atque immanis multitudo congregata est, ut nobis ad officium in eodem oratorio celebrandum, preter uespertinas horas atque nocturnas, haud facilis pateret introitus. Adducebantur undique debiles, et uariis affecti languoribus, circa oratorii parietes, a propinquis suis atque amicis collocabantur.  uideres ibi pene omnia infirmitatum genera, per uirtutem Christi Domini, et per meritum beatissimi martyris, in omni sexu et etate curari. Cecis uisus, claudis incessus, surdis auditus, mutis sermo redditur; paralytici etiam, et qui totius corporis uiribus destituti, alienis manibus apportati sunt, sanitate recepta, propriis pedibus ad sua reuertebantur [d 1Kb] .

29. Hec ubi ad regias aures relatione Hildoini perlata sunt, statuit primo ut ad palatium regressus, oratorium nostrum, in quo hec fiebant, martyrem uenerabundus accederet: sed ne id faceret, eodem Hildoino suggerente, prohibitus, ad maiorem basilicam reliquias deferri precepit, ibique delatas, humili supplicatione ueneratus est, celebratisque missarum solemniis, obtulit beatis martyribus, Marcellino  et Petro, quoddam prediolum, situm iuxta fluuium Aram, uocabulo Ludouesdorf [e 1Kb] , habens mansos quindecim et uinearum aripennes nouem. Obtulit et regina cingulum suum, ex auro et gemmis factum, pensans libras tres. Quibus expletis, relate sunt reliquie ad locum suum, in oratorium uidelicet nostrum, fueruntque ibi diebus quadraginta uel eo amplius [f 1Kb] , usque dum imperator palatio egrediens,  uenandi gratia, solemni more siluas peteret. Quo facto, et nos comparatis, que ad profectionem nostram necessaria uidebantur, cum eisdem reliquiis de uico Aquensi promouimus. In ipso autem nostre egressionis articulo, cum missarum solemnia celebrarentur, anus quedam in palatio notissima, annorum circiter octoginta, neruorum contractione laborans, in conspectu nostro curata est. Que, ut ipsa narrante didicimus, per quinquaginta annos hoc morbo detenta, more quadrupedum, genibus manibusque nitendo, officium ambulandi reptando impleuerat.

30. Inde iter ingressi, suffragantibus sanctorum meritis, sexto decimo [Ms., sexto demum] die Mulinheim uicum, in quo sacros beatorum martyrum cineres ad  comitatum profecturi dimisimus, Domino adiuuante peruenimus. In quo itinere quantum gaudii, quantumque letitie, de illarum aduentu reliquiarum, populis in eadem uia consistentibus accesserit, neque mihi silendum est, nec tamen ita ut fuit, plene dici atque enuntiari potest. Dicendum tamen est, ne res ad Dei laudem maxime pertinens, quasi per desidiam, silentio suppressa uideatur. Ac primum quidem gestit animus id referre, quod, palatio egressi, in multorum presentia nos uidisse reminiscimur. uurmius [a 1Kb] dicitur fluuiolus, duobus fere passuum millibus ab Aquensi palatio distantem habens pontem. Ad quem uenientes, propter multitudinem que nos eousque de palatio prosequebatur, iamque redire uolebat, ut orandi locum haberet, parumper constitimus. Ibi quidam  de orantibus cum alio ad reliquias accedens, sociumque respiciens: » Propter amorem, inquit, atque honorem huius sancti, ere alieno, propter quod te mihi obnoxium esse non ignoras, absoluo. « Debebat enim ei, ut ipse fatebatur, dimidiam argenti libram. Itemque alter socium suum manu comprehensum ad reliquias trahens: » Patrem, ait, meum occidisti, ac proinde inimici eramus ad inuicem; nunc autem, propter amorem atque honorem Dei, et huius sancti, deposita simultate, fedus tecum iungere atque inire uolo, ut abhinc in futurum perpetua inter nos amicitia permaneat: sitque hic Sanctus condicte in inuicem caritatis testis, et ultor in eum, qui hanc pacem prior irrumpere tentauerit! «


31. Hic illa turba, que nobiscum de palatio fuerat egressa, adoratis atque osculatis sacris reliquiis, cum multis lacrymis, quas pre nimio gaudio continere non poterat, domum reuertitur: alia multitudine, que ibi nobis obuiauit, nos comitante, atque Kyrie eleison sine intermissione cantante usque ad eum locum, in quo simili modo ab aliis occurrentibus excipiebamur; que tunc similiter, ut prior, supplicatione facta, ad sua reuersa est. Hoc modo per singulos dies, a prima luce usque ad uesperam, comitantibus ac Domino Christo laudem dicentibus  populorum turbis, ab Aquensi palatio usque ad memoratum Mulinheim uicum, Domino iter nostrum prosperante, peruenimus. Atque ibi illas reliquias super altari, pone quod loculus sacros martyrum cineres continens positus erat, gemmata capsa reconditas collocauimus; fueruntque ibi sic posite, usque dum nos mense nouembrio ad palatium ire parantes, per reuelationem admoniti sumus, ne prius de illo loco proficisceremur, quam eas corpori, de quo sumpte erant, coniungeremus. Qualiter autem reuelatum fuerit, ut hoc fieri deberet, non est silentio transeundum; quia non solum somnio, ut fieri solet, sed etiam signis quibusdam ac terroribus, ad uigilantium curam pertinentibus, ostensum est, beatos martyres omnimodis uoluisse ut in hac re iussio  illorum fuisset adimpleta.

32. Erat unus de clericis, qui ad excubias basilice deputati fuerunt, nomine Landolphus, cui tunc signi tangendi cura commissa fuerat, habens stratum suum iuxta australem basilice ianuam. Qui cum, secundum consuetudinem nocturni ac matutinalis officii, solemni more surgeret, signumque moueret, completoque ante lucem eodem officio, rursum dormire uellet, clausis ecclesie foribus, coram sanctis martyrum cineribus supplicandi gratia se prostrauit. Ibi cum psalmum quinquagesimum, ut ipse asserit, dicere inciperet, audiuit iuxta se in pauimento uelut sonitum pedum hominis, huc atque illuc ibidem deambulantis. Consternatusque pauore non minimo, erexit se paululum in genua, et in omnem partem  circumspicere cepit, estimans aliquem de pauperibus, clausis ecclesie ianuis, in quolibet angulo delituisse. Cumque nullum alium quam se solum intra parietes basilice esse cerneret, iterum se ad orationem inclinauit, ac psalmum, quem prius inchoauerat, repetiuit; sed, antequam unum eius uersum complere potuisset, capsa que altari imposita sacras beati Marcellini reliquias continebat, repentino crepitu tam uehementer insonuit, ut quasi malleo percussa dissiluisse putaretur. Duo quoque ostia basilice, que iam clausa erant, occidentale uidelicet atque australe, uelut aliquo pulsante atque impellente, simili modo sonuerunt

33. Quibus exterritus ac stupefactus, cum quid sibi agendum esset penitus ignoraret, surgit ab altari,  et in lectum suum se pauitando proiecit; subitoque sopore depressus, uidit sibi quemdam ignoti uultus uirum assistere, qui se talibus uerbis compellaret: » Certum ne est, ait, Eginhardum sic ad palatium properare uelle, ut reliquias sancti Marcellini, quas huc detulit, prius in locum, de quo sublate fuerant, non reponat? «---Cum ille se huius rei ignarum esse respondisset,---» Surge, inquit, primo diluculo, eique ex auctoritate Martyrum precipe, ne hinc abire uel alicubi pergere presumat, antequam reliquias illas loco suo restituat. « Expergefactus surrexit, et  ubi me primum conuenire potuit, hoc quod sibi fuerat imperatum, mihi intimare curauit. Sed neque ego seguiter in huiusce modi negotio aliquid agendum arbitratus, imo id quod iubebatur sine ulla morarum interpositione adimplendum esse iudicans, ipsa quidem die ea que ad hoc necessaria uidebantur preparare iussi; sequenti uero sacras illas reliquias corpori, de quo sumpte fuerant, cum summa diligentia sociare curaui. Quod factum quam gratum beatissimis martyribus foret, attestatione miraculi subsequentis liquido comprobatur. Nam proxima nocte, cum ad matutinum officium in basilica solemniter sederemus, senex quidam gressuum officio destitutus, genibusque ac manibus nitens, reptando ad orationem intrauit. Is coram omnibus nobis, per  uirtutem Dei et merita beatissimorum martyrum, eadem qua ingressus est hora, ita perfecte curatus est, ut ad incedendum ne baculi quidem sustentatione ulterius indigeret. Qui etiam et surdum se per continuum quinquennium fuisse, simulque cum officio pedum auditum sibi redditum affirmabat. His ita peractis, ad comitatum, sicut superius me facere uoluisse retuli, ibidem hiematurus, multa mecum reputando profectus sum.



CAPUT Iu.

Miracula in surdis et mutis, contractis et aliis egris, Mulinheim patrata.---Ceruisia in uinum mutata.---Cereus ultro accensus.

34. Scripturus uirtutes atque miracula, que beatissimi martyres Christi, Marcellinus et Petrus, postquam  eorum sacratissima corpora de Roma in Franciam delata sunt, per diuersa loca fecerunt, imo que, per illorum beata merita et pias orationes, ipse rex martyrum Deus et Dominus noster iehsu Christus, ad salutem hominum, operari dignatus est, necessarium iudicaui breui prefatione perstringere quod ex his, que scribere disposui, maior pars ad notitiam meam aliorum relatione perlata est; quibus tamen ut fidem haberem, ex his que ipse uidi et coram positus agnoui, tam firmiter mihi persuasum est, ut sine ullo dubitationis scrupulo uera esse crederem, que ab his dicebantur, qui se illa uidisse testati sunt, tametsi personarum, a quibus hec audieram, aut paruam aut nullam eatenus notitiam haberem. Ceterum de his omnibus ea primum scribenda uidentur  que in eo loco gesta et a meipso uisa sunt, ad quem suos sacratissimos cineres iidem beatissimi martyres transferri preceperunt. Deinde illa, que in Aquensi palatio, sub ipsis aulicorum obtutibus facta memorantur. Tum ea que per diuersa loca, ad que, religiosis uiris petentibus ac me tribuente, sacre illorum reliquie delate sunt, gesta referuntur, censui esse ponenda; ut, hoc ordine in relatione seruato, nichil remaneat ex omnibus signis atque miraculis, que ad nostre paruitatis notitiam peruenire potuerunt. Sed iam, nunc prefatione completa, ipsa que dicenda sunt miracula proferamus.


35. Postquam sacra beatissimorum martyrum corpora, sicut iam in superioribus demonstratum est, ipsis iubentibus et nobis morem gerentibus, ad locum, in quo nunc requiescunt, cum ingenti fidelium populorum exultatione perlata, et, celebratis in campo missarum solemniis, manibus sacerdotum, quorum ibi tunc non paruus numerus erat congregatus, in basilicam deportata sunt, feretrumque quo uehebantur iuxta altare positum est, et iterum aliud officium ibidem celebrari ceptum, subito quidam adolescens, renum dissolutione affectus atque ideo curuus ac baculis innitens, de media circumstantis populi multitudine prorupit, seque ad adorandum inclinare cupiens, in genua procubuit; sed mirum in modum, uelut aliquo se reuellente uel potius retrahente,  supinus cecidit, similisque dormienti diutissime iacuit. Tum quasi euigilans, in sessum se erexit; ac deinde post paululum, nullo adminiculante, surrexit, stansque in medio circumfuse multitudinis, una cum ceteris de recepta sanitate gratias agendo, Dei misericordiam collaudauit. Hic se de pago Portiano [a 1Kb] cum aliis pauperibus ac peregrinis illuc uenisse, Danielemque uocari, nobis percontantibus indicauit. Eadem fere hora, eodemque ut ita dicam momento, quo is de quo nunc diximus, intra ecclesiam et coram ipso altari, per uirtutem Christi et intercessionem martyrum, sanitatem est consecutus, mulier quedam paralytica, et pene omnium membrorum officio destituta, pro foribus ecclesie iacens, in auxilium sui sanctos martyres inuocauit; et mox,  cunctis cernentibus qui circa steterant, cepit commotis uisceribus uelut nauseabunda concuti, ac deinde magnam uim phlegmatis ac bilis uomendo proiicere. Quo facto, paululum aque frigide sumens, de loco in quo iacebat se leuari rogauit, et baculo nitens basilicam introiuit, adoratisque martyribus ac recepto membrorum uigore, ad propria repedauit.

36. Interea quidam homo, uuillibertus nomine, haud longe a basilica, in qua nunc beatorum martyrum corpora requiescunt, domum habens, inter ceteros, qui ad uenerationem sanctis exhibendam conuenerant, ad feretrum accessit, et quasi pro dono quadraginta denarios obtulit. Qui, cum a nobis fuisset interrogatus quis esset, quidque sibi uellet huiusce  muneris oblatio, retulit se ante paucos dies grauissimo languore correptum, ad extrema fuisse perductum, adeo ut ab omnibus, qui se uiderant, desperatus, admoneretur ut omnes facultates suas pro remedio anime sue celeriter erogaret: seque ita fecisse. Iamque omnibus que habebat, ad que pia loca danda forent dispositis, unum ex seruis suis cum ingenti gemitu fuisse conquestum, quod perperam ac ualde negligenter ab eis factum esset in eo quod nichil de bonis eius sanctis nuper de Roma uenientibus datum esset. Tum se circumstantes interrogasse, si aliquid de rebus suis superesse scirent, quod ad martyres mitti potuisset.---Erant enim adhuc  in Michilinstadt, et nondum aliquibus signis inclaruerat, quod inde migrare deberent.---Tum quemdam respondisse, quoniam de omnibus rebus eius unus tantum porcus remansisset, et non esse deputatum quo dari deberet, tunc sibi complacuisse, seque precepisse, ut uenundaretur, et post obitum suum pretium illud ad martyrum luminaria mitteretur. Quibus uerbis expletis, tam subitam se asserit sensisse medelam, ut protinus, omni dolore fugato, etiam edendi desiderium habuerit, ciboque sumpto, in tantum breui confortatus sit, ut in crastinum ad omne opus, quod rei familiaris necessitas postulasset, procurandum uel faciendum percommode ire potuisset. Post hoc porcum illum fuisse uenditum, et hoc esse pretium eius, quod ex uoto beatis martyribus  offerebat.

37. Reliquas uirtutes atque miracula, que per eos Dominus ad salutem hominum operatus est, quoniam quo ordine dicantur nichil referre uideo, ita ut memorie occurrerint censui describenda; quia in earum relatione magis quid et quare, quam quando aliquid gestum sit, considerandum est.

Collocatis igitur in eadem basilica more solemni beatorum martyrum reliquiis, cum secundum ecclesiastice institutionis consuetudinem sacra missarum solemnia quotidie celebrarentur, contigit ut quadam die, cum diuina res ageretur, et nos in superioribus eiusdem ecclesie locis constituti, super subiectum atque in inferioribus constitutum populum intenderemus, clericus quidam seminudus, qui inter ceteros  ad idem officium uenerat, atque in media multitudine consistebat, tam graui ruina subito collapsus est, ut mortuo similis in pauimento diutissime iacuisset. Quem cum stertentem aliqui ex circumstantibus leuare atque erigere conarentur, tanta uis sanguinis ex ore et naribus erupit, ut tota anterior pars corporis, id est, pectus et uenter, et usque ad uestem qua inguina tegebantur, hac esset exuberatione perfusa. Qui cum allata aqua fuisset refocillatus, resumptis uiribus clare locutus est. Nam postmodum a nobis interrogatus, testatus est se ab infantia sua usque in presens neque audire aliquid, nec loqui potuisse. Patriam sibi esse Britanniam, se natione Anglum; matrem suam uisitandi gratia, que Rome peregrinaretur, iter arripuisse, atque ita inter ceteros  peregrinos, qui una Romam ire uolebant, in illum locum peruenisse, sed, sociis suis abeuntibus, se substitisse; ipsumque diem, quo sanus factus est, septimum esse ex quo in locum illum uenerat. Cumque ab eo nomen eius quereremus, respondit se nomen suum penitus ignorare, pro eo quod ex tempore, quo obsurduit, nunquam nomen suum audierit.

38. Exin post aliquot dies, cum more solemni ad uespertinum officium in ecclesia fuissemus congregati, puella quedam surda et muta, quam de pago Biturigum [a 1Kb] pater eius ac frater, salutem querendi  gratia, per multa sanctorum loca trahentes, tandem illuc perductam inter ceteros in eadem ecclesia stare fecerunt, subito uelut insania quadam excitata, tabulas quarum crepitu ad eleemosynam petendam utebatur, quanta potuit uirtute concussit, atque in populum ante se constitutum furibunda proiecit. Tum ad sinistrum ecclesie parietem accurrens, uelut in eumdem ascensura, trium uel eo amplius pedum saltu in altum dato, supina corruit; et, cum ibi paululum mortuo potius quam dormienti similior iacuisset, atque eruptione sanguinis, qui ex ore ac naribus nimius profluebat, esset pene tota respersa, a circumstantibus sublata atque in medium basilice deportata est. Cumque et ibi aliquandiu iacuisset, uelut de graui somno experrecta resedit: ac deinde  manus his qui astiterant porrigens, ut in pedes erigeretur, quibus poterat nutibus orauit. Erecta ad altare deducitur: ubi cum Ratleicum inter alios clericos, qui iuxta altare constiterant, stantem ac se respicientem cerneret, protinus in hec uerba prorupit: » Tu es, inquit, Ratleicus; tu, ait, hoc nomine uocitaris tu es seruus horum sanctorum. « Quam cum ille percontaretur unde hoc scisset, uel quis ei nomen suum indicasset: » Sancti, inquit isti, qui hic requiescunt, quando uelut dormiens iacui, accesserunt ad me et miserunt digitos suos in auriculas meas dixeruntque mihi: Cum surrexeris, et ad altare accesseris, clericus ille iuuenis, quem coram te assistere ac te intendere uideris, scito quod ille Ratleicus uocatur, et ille seruus noster est  nam ipse est qui ad hunc locum corpora nostra detulit. « Et reuera ita erat. Si quidem ipse erat, quem, propter sanctorum reliquias a quodam diacono recipiendas nobisque deferendas, Romam nos misisse in primo libro memorauimus. Et hec quidem hoc modo coram nobis, per uirtutem beatissimorum martyrum, depulso infirmitatis spiritu, integerrimam corporis sui sanitatem est consecuta; quam pater ac frater, qui eam illo deduxerunt, a tempore natiuitatis sue surdam et mutam semper fuisse testati sunt.

39. Miraculum autem, quod nunc narraturus sum, ego ipse non uidi, sed uerbis eorum quorum hoc relatione mihi compertum est, non minus quam propriis oculis credere possum; ideoque non ut auditum,  sed potius ut a me ipso uisum, incunctanter ac sine ulla dubitatione proferre decreui.

Mercatores quidam de ciuitate Moguntiaca, qui frumentum in superioribus Germanie partibus [b 1Kb] emere, ac per fluuium Menum ad urbem deuehere solebant, cecum quemdam natione Aquitanum, nomine Albricum, mercedis a Deo promerende gratia naui sue impositum, sicut ipse petiuerat, ad basilicam beatorum martyrum deduxerunt. Qui cum ibi egressus, atque in domo custodis ecclesie esset hospitio receptus, septem uel eo amplius dies ibidem moratus est. Habebat enim preter cecitatem---que  et propterea quod oculis carebat, naturalis iam esse uidebatur---horribilem ac fedam totius corporis infirmitatem. Erat enim omnium membrorum ingens tremor, qui eumdem tam graui quatiebat incommodo, ut propriis manibus cibum ori suo porrigere penitus non ualeret. Is cum die quadam, horis antemeridianis in hospitio iacens, obdormisset, uidit per soporem quemdam sibi assistentem seque monentem ut cito surgeret, atque ad ecclesiam festinaret; tempus dicens aduenisse, quo de illa miserabili passione per uirtutem sanctorum liberari deberet. Expergefactus atque ad ecclesiam ductus, pro foribus in quodam lapide consedit. Agebatur tunc in ecclesia, more solemni, diuinum officium, et expletis orationibus que sacram Euangelii lectionem precedere solent, ipsum legi ceptum est. Cuius cum uix duo  uersus fuissent legendo completi, ecce repente, uelut uim patiens, tremulosus ille uociferatus est, dicens: » Adiuua me, sancte Marcelline! « Quo clamore tametsi omnes qui in ecclesia erant, haud parua forent perturbatione commoti, maiore tamen parte propter reuerentiam euangelice lectionis in loco remanente, plures ad uidendum quenam causa huiusce clamoris existeret accurrerunt; et, ut postea testati sunt, inuenerunt eumdem, in eo quo consederat loco, extento ac resupinato corpore iacentem, mentumque ac pectus cruore ex naribus profluente inundatum. Qui cum ab eis erectus, et paululum aque frigide sumens fuisset recreatus, retulit sibi uisum fuisse, tunc cum illam uocem emiserat, quod aliquis  eum pugno in ceruicem percussisset, atque ideo beati martyris auxilium implorasse. Ceterum hunc ictum tam salutarem ei fuisse constat ut, ex illo temporis momento, nullum illius fede agitationis uestigium in eius corpore ulterius appareret. Is postea per duos fere annos in eodem loco mansit, et ut ipse testatus est, nulla nox in hoc biennio fuit, in qua per somnium eosdem, qui eum saluum fecerunt, martyres non uidisset; multa quoque ab eis audisset, que aliis dicere iubebatur: ex quibus pleraque nunc implere cernimus, que ille tunc futura esse predixit.

40. Post paucos dies uidimus et alium quemdam, simili morbo implicitum, in eadem basilica, per eorumdem sanctorum merita, non dissimili modo curatum.  Nam quadam nocte, cum ad matutinum officium celebrandum et liuine legis lectiones audiendas in ecclesia sederemus, intrauit quidam habitu clericali, trementibus membris, baculoque nitens, titubantia uestigia egre gubernabat. Cumque se iuxta parietem ad orandum inclinaret, ingenti uoce emissa, repentino casu cernuus ruit, ac parua temporis mora interposita, ab eo quo tenebatur incommodo sanus surrexit. Is, cum ab eo quereremus si aliud aliquid, preter quod nos omnes uidere potuimus, sibi uisum fuisset ea hora, qua salutem est consecutus, dixit se, paulo ante quam basilicam fuisset ingressus, ad ecclesiam ueterem, que occidentem uersus a noua basilica, in qua martyres tunc  quiescebant, paruo spatio distabat, orandi gratia uenisse, et cum eam clausam offendisset, pro foribus orasse. Deinde cum se erexisset, et ad ecclesiam ire cepisset, uidisse quemdam clericum, ueneranda canitie, stola alba indutum, eo quo et ipse ire uolebat se precedentem. Quem, ut ipse asserit, secutus est usque ad ostium basilice. Quo cum ambo uenissent, is qui precedebat substitit, sinistro posti se applicans, quasi uellet ut ille prius ingrederetur, quem ipse paulo ante precesserat: cunctantique ut ante se intraret, annuendo imperauit. Qui cum intrasset et ad orandum se inclinasset, post tergum eius stetit, et cum pugno in ceruicem percussit atque prostrauit, et confestim euanuit. Quem tamen nemo alius, nisi solus ille qui sanatus est, uidere potuit.


41. Sub idem fere tempus, cum quadam nocte surgentes, ad ecclesiam iremus, inuenimus pro foribus ecclesie quemdam puerum, in porticu iacentem, adeo miserabiliter contractum, ut mento genua iungerentur. Qui unum, ex his qui nos sequebantur, rogauit, ut se in ecclesiam deportaret; et ille, misericordia motus, sustulit eum, et in ecclesia iuxta cancellos iacere fecit. Qui confestim irruente sopore, ubi iacuit obdormiuit; nec prius euigilauit plene, quam de illa miserabili contractione, per suffragia sanctorum, ita perfecte sanatus est, ut euigilans per se, de loco in quem alio portante delatus est, surgeret, atque ad altare Deo gratias acturus accederet. Is tamen, ubi dies illuxit, et nos cum eo loqui potuimus, retulit se tribus uicibus, priusquam  signum ecclesie sonuisset, a quodam sibi ignoto clerico excitatum, atque admonitum ut nequaquam pretermitteret quin tempore matutini officii in ecclesiam ueniret. Se quoque ita fecisse, ac postea, sicut nos uidimus, in ecclesia dormientem integram sui corporis sanitatem recepisse. Et hic quidem annorum circiter quindecim esse uidebatur.

42. Alium itidem uidimus, non puerum, ut hic erat, sed ualde senem atque decrepitum, pari morbo affectum, eodem in loco, simili modo, simili in tempore curatum. Quem et ipsum nocte quadam, cum propter matutinum officium celebrandum ad ostium ecclesie uenissemus, in ipso limine reperimus. Qui genibus nitens, duobus se baculis sustentabat, ac sic illo tardissimo motu ad ingrediendum nos morabatur.  Cumque post tergum eius constituti, illam pigram promotionem prestolaremur, tanta suauissimi odoris fragrantia, de basilica procedens, nares nostras impleuit, ut omnium aromatum ac thymiamatum artificiosam compositionem sua prestantia superaret. Intrauit tandem, et coram nobis iuxta cancellos quasi ad dormiendum procubuit: nos quoque basilicam ingressi, nostris locis constitimus, ac simul cum aliis psalmos, qui dicebantur, solemni more cantauimus. At ubi prima lectio recitari cepta est, audiuimus eumdem senem gemere, et, quasi qui uim pateretur, auxilium implorare; ac deinde interiecto parui temporis spatio, uidimus in sessum se erigere, ac protinus baculis, quibus incessum regere  solebat, assumptis, etiam in pedes constitisse. Et nos quidem hec uidimus. Ipse autem fatebatur sibi uisum fuisse, quod se iacentem quasi duo quidam apprehendissent, unus per humeros ad [Ms., et] brachia, alter per crura et pedes, ac si [Ms., sic] trahendo, neruos suos qui contracti erant extendissent. Et quia preter hoc contractionis incommodum etiam surdum se fuisse asserebat, dixit sibi, cum in sessum fuisset erectus, uelut ictum pugni ualidissime ferientis in caput superuenisse [Ms, superne uenisse]; uocemque simul ut in futurum audiret imperantis audisse. Hic senex hoc modo sanatus, de pago Heluetiorum qui nunc Aragaouin [a 1Kb] uocatur, se uenisse, et natione Alamannum esse testatus est.

43. Alius autem simili modo neruorum contractione  debilitatus, qui se de uico Leodico, ubi sanctus Lambertus [b 1Kb] corpore requiescit, uenisse dicebat, quadam dominica nocte, post peractum matutinale officium, nobis iam de ecclesia regressis, cum propter eos qui de longe uenerant, et ad sua redire festinabant, hostie salutaris sacramenta presbyter ex more celebraret, coram omnibus qui aderant, in pauimentum cecidit, ibique paruo temporis spatio uelut soporatus iacuit; dein, quasi de somno expergefactus, nemine se subleuante, surrexit. Cumque unus ex circumstantibus baculos, quibus ante uti solebat, et, cum caderet, de manibus eius elapsi procul iacebant, sumeret, eique porrigeret, renuit, dicens: »Absit a me, ut eos ulterius attingam. «  Sed et iste ad hunc modum curatus, in patriam repedauit, de qua, reptando potius quam incedendo, ad martyrum limina peruenerat.

44. Nec multo post, cum ego mense nouembrio, secundum consuetudinem in palatio hiematurus, ad comitatum ire disponerem; iamque iter ingressus, transmisso flumine Hreno, in uillam regiam, cui Sinciacus [c 1Kb] uocabulum est, ad manendum uenirem, et post cenam, que aliquam noctis partem occupauerat, in cubiculi secretum, ubi quieturus eram, cum familiaribus meis me recepissem; minister qui potum nobis porrigere solebat, quasi noui aliquid nuntiaturus, festinanter intrauit. Quem ego intuitus: » Quid tu, inquam, narrare uis? Nam ut uideo, habes nescio quid, quod ad nostram uis perferre  notitiam. «---Tum ille: »Signa, inquit, duo coram nobis modo facta sunt, que uobis indicare ueni. « Cumque eum, quidquid uellet, dicere iussissem: » Modo, ait, cum de cena surgentes hoc cubiculum intrastis, ego cum sociis meis descendi in cellarium, quod huic cenaculo subiectum est. Ubi cum ceruisiam ministris petentibus distribuere cepissemus, superuenit puer missus a quodam conseruo nostro, flasconem ferens quem sibi impleri flagitabat. Qui cum esset impletus, petiit ut etiam sibi de eadem ceruisia quantulumcunque daretur ad  bibendum. Datum est in uase, quod casu uacuum supra cupam, in qua ceruisia erat, positum fuerat. Sed ubi hoc hausturus ori admouit, cum ingenti admiratione, uinum hoc, non ceruisiam esse, clamauit. Cumque eum is, qui et flasconem impleuerat, et idipsum, quod illi datum fuit, de eodem foramine traxerat, mendacii cepisset arguere:---Sume, inquit, et gusta; et tunc me non falsum, sed potius uerum dixisse probabis.---Sumpsit ille atque gustauit, sibique similiter uinum hoc, non ceruisiam sapere testatus est. Tunc tertius et quartus, ceterique qui aderant, singillatim gustando et mirando, totum quod in uase fuerat ebiberunt. Quotquot autem inde gustauerunt, meri, non ceruisie id saporem habuisse, testati sunt.


45. Interea, cum in huius signi admiratione attoniti stuperent, contigit ut cereus, cuius lumine ibidem utebantur, et tunc propter cupam parieti affixus ardebat, nemine contingente, in madens humore pauimentum caderet; atque ita esset extinctus, ut ne paruissima quidem in eo scintilla remaneret. Quem unus eorum arripiens, ad ostium cucurrit; sed horrore tenebrarum permotus, priusquam egrederetur, in ipso limine stans: Sancti, inquit, martyres Marcellinus et Petrus nos adiuuent! Ad quam inuocationem cereus ille, quem manu tenebat, accensus est. « Hec ubi audiui, confestim Deo omnipotenti, ut par erat, laudem dixi et gratias egi, qui sanctos suos semper et ubique glorificat, et nos famulos suos, qui sacras eorum  reliquias tunc nobiscum habebamus, de tantis uirtutibus letificare dignatus est. Illum autem, qui hec mihi nuntiauit, expleta narratione, ad mansionem suam secedere iussi. Ceterum cum me ad quiescendum in lectulo collocassem, cepi mecum multa uoluendo tractare atque mirari, quidnam sibi uellet, quidue portendere posset illa ceruisia [Ms., ceruisie] in uinum, id est deterioris potionis in meliorem facta mutatio; aut cur in eo loco, id est, in regia domo, ac non potius in eo, ubi beatorum martyrum, qui hec prodigia per uirtutem Christi fecerunt, sacratissima corpora recondita sunt, huiusce modi miraculum euenisset? Sed licet ad huius questionis certam indaginem longa ac sollicita cogitatione peruenire nequirem, certum tamen habui et certum semper  habebo, illam diuinam atque supernam uirtutem, per quam hec atque alia huius modi miracula fieri creduntur, nichil unquam sine causa uel facere uel fieri sinere in creaturis, quas ad suam prouidentiam et gubernationem pertinere non dubito.



CAPUT u

Alia miracula Mulinheim facta, surdis et mutis, paralyticis et amentibus sanatis.---Lumen iter agentibus nocte concessum---Libellus imperatori oblatus.

46. Igitur inde digressus, sicut superius dixi, ad  comitatum perrexi. Nam imperator Hludowicus eo tempore Aquisgrani palatio consistens, conuentum [a 1Kb] procerum ibi fieri media fere hieme preceperat; ubi et ego inter ceteros adesse iussus, quia de uicinia beatorum martyrum abesse cogebar, parum iucundas in palatio moras faciebam. Ideoque post unum, ex quo illo ueneram, mensem exactum, misi quemdam ex nostris, nomine Ellenhardum, precipiens ei ut ad limina beatorum martyrum quanta posset celeritate festinaret, uisitatisque fratribus nostris, quos inde digrediens ad diuinum seruitium faciendum ibi dimiseram, atque omnibus que ibidem agerentur diligenter exploratis, ad nos cito recurreret. Qui cum illuc uenisset, tribus ibi mansit diebus. Quarto uero cum iam ad nos reuerti disponeret,  cecus ille, nomine Albricus, cuius in superioribus fecimus mentionem [b 1Kb] , detinuit abire parantem; affirmans eum non prius iter suum ingressurum quam tale signum fieri uidisset, cuius relatione me letum atque oppido gaudentem efficeret. Addidit etiam beatissimos martyres preterita nocte sibi in somnis apparuisse, atque hoc in mandatis dedisse ut perquireret quemdam pauperem, nomine Gisalbertum, immani gibbo depressum, ac proinde curuum et breuibus baculis innitentem; atque inuentum in cenaculo, quod supra porticum basilice est, tempore matutini officii, iuxta reliquias que ibi erant, collocaret: eo quod ibi, per merita et uirtutem sanctorum, quorum ille reliquie essent, de illa gibbi deformitate atque curuitatis  incommodo liberari deberet. Paruit ille suadenti, atque iter, quod aggredi parauerat, distulit in crastinum. Ac cecus ille iussum pauperem perquirens inuenit; et, ut sibi preceptum erat, in superioribus ecclesie partibus iuxta predictas reliquias, officii matutini tempore, collocauit. Erant autem ille reliquie, quod nondum noueramus [c 1Kb] , beati Marii martyris, et uxoris ac filiorum eius, Marthe uidelicet, Audifacis et Habacuc. Que utique simul cum sanctorum Marcellini et Petri corporibus, et in eodem loculo ad nos perlate sunt. Sed is qui eas detulit, cuius essent reliquie nesciuit; nam ille, qui eas mihi miserat, promisit se ad me esse uenturum, ac nomina sanctorum, quorum he reliquie forent, per semetipsum mihi indicaturum:  quod postea factum est. Pauper uero, qui iuxta illas a memorato ceco fuerat collocatus, cum secunda lectio ad nocturnum officium ex more legeretur, edito ingenti clamore, non modicum pauorem audientibus incussit. Ad quem cum nonnulli clericorum, una cum illo qui hoc ibi opperiri iussus fuerat, accurrissent, inuenerunt eum pronum atque extentum propter altare iacentem,  pauimentumque, quod ori eius subiectum erat, plurimo sanguine madens. Quem leuantes, et allata aqua refocillantes, sanum et rectum, neque ulla cameline illius tortitudinis signa retinentem, in inferiores ecclesie partes gratulabundi deduxerunt. Quo miraculo in hunc modum peracto, is quem illuc miseram, ad me cum summa festinatione regressus, cum ea que uiderat retulisset, magno nos gaudio atque exultatione repleuit.

47 Nec multo post Ratleicus qui sacros martyrum cineres, sicut in superioribus demonstrauimus, Roma detulit, ut ipse asserebat, iussus uenit, deferens libellum, complura capitula continentem; cuius rationem talem esse retulit, dicens: sibi cecum illum, cuius modo fecimus mentionem, ex auctoritate  martyrum precepisse ut ea capitula describeret, mihique deferret, ac diceret ut ea susciperem, atque imperatori legenda offerrem. Suscepi ab eo libellum atque perlegi, emendatumque ac nouiter scriptum imperatori, ut iusserat, obtuli. Et ille quidem suscepit atque perlegit: sed de his, que per hunc libellum facere iussus uel admonitus fuerat, perpauca adimplere curauit. Quid autem illa capitula continerent, aut quid ab eo factum, quidue dimissum sit, alio potius in loco, quam in isto, commemorandum est. Illud tamen non solum non pretereundum, quin imo aperte ac dilucide censeo conscribendum, qualiter reuelatum et iussum sit ut libellus ille fieri atque regi dari debuerit; que Ratleicus hoc modo contigisse  retulit.

» Ante paucos, inquit, dies, cum in ecclesiam ad agendum nocturnum officium ex more conuenissemus, adiit me cecus ille, quem nostis, rogans ut in partem aliquam secretiorem cum illo secederem. Feci ut uolebat, et cum eo cellulam, in qua quiescere solebam, ingressus sum. Tum ille prior: » Hac, inquit, nocte, paulo antequam sono signorum excitati surgeremus, apparuit mihi per uisum quidam uir, canitie uenerabilis, ueste candida indutus, uirgam auream manu tenens, ac talibus me uerbis compellauit: » uide, inquit, Albrice, ut cuncta que tibi dixero, bene intelligas, eaque adeo tenaci memoria retineas, ut etiam aliis, qui illa scripturi sunt, exponere ualeas. uolo enim ut scribantur et  Hludowico imperatori ad legendum per seniorem uestrum ostendantur: sunt quippe ualde necessaria [d 1Kb] non solum ad cognoscendum, uerum etiam ad faciendum principi, in cuius regnum isti martyres diuina iussione uenerunt. «

48. » Tunc incipiens, duodena uel eo amplius capitula per ordinem pronuntiauit; mihique precepit, ut tibi et aliis quatuor, quos tibi dicturus sum,  illa enumerem atque exponam; et post hec tu libellum facias, eumque seniori tuo, qui nunc in palatio moratur, deferas; eique ex martyrum auctoritate precipias, ut eumdem, quanto celerius possit, imperatori offerat. Deinde subiungens: » Nostine, inquit, quis ego sim, qui tibi ista precipio?---Tum ego nichil hesitans, sanctum Marcellinum eum esse respondi.---Et ille: non ita est, inquit, ut opinaris, sed Gabriel archangelus ego sum; personamque ac formam Marcellini idcirco assumpsi, quia Dominus Deus omnium rerum atque causarum ad istos martyres pertinentium curam mihi commisit; et nunc ueni, ut hec tibi indicarem que scribere precepi, quoniam diuine uoluntatis est ut ea ex auctoritate eorum ad notitiam regis, sine morarum  interpositione, perueniant. Tu uero, sicut tibi precepi, primo diluculo post completum matutinum officium, nuntia que audisti his quibus ea nuntiare iussi.---Tum ego: Nemo est, inquam, qui credat, quod angelus mecum locutus sit, aut me ista nuntiare mandauerit.---Non erit, inquit, ita; sed dabo signum, quod facias coram eis: quo uiso, nullam ultra dubitationem habebunt de his que ad eos ex mea iussione pertuleris. Proinde uolo dicas Ratleico ut exhibeat tibi duos cereos nouos qui nondum accensi fuissent; et unum ex eis dextra, alterum sinistra tenens, sta coram altari; et cum omnia, que tibi precepi, narrando compleueris, dic eis qui hec audiunt, ut in hoc credant uera et ab angelo Dei esse mandata, que dixisti, si hi cerei in manibus  tuis, sine adhibitione ignis uisibilis, fuerint uidentibus illis illuminati. «

Quo facto, scriptus est libellus, mihique allatus, ac per me regi oblatus, ab illo quoque acceptus atque perlectus est. Idcirco uisum est mihi, inter cetera miracula, libelli huius facere mentionem; quia per occasionem, qua ille scribi iubebatur, contigit illa mirabilis et inusitata cereorum accensio, quam per merita beatorum martyrum fieri debere ipse, qui eos illuminauit, angelus prenuntiauit.

49. Sub idem fere tempus, cum Ratleicus a nobis ad basilicam martyrum regressus est, allatus est nobis inde alter libellus, continens uerba et ratiocinationem cuiusdam demonis, qui se Wiggonem  nominauit. Que facta est ab eo coram multis testibus ante altare, iuxta quod sacri martyrum cineres repositi sunt, ad interrogationem presbyteri, qui exorcismum super energumenum legerat: quod hoc modo contigisse narratur. Predium est in pago Nithagome [a 1Kb] , uocabulo Hecgstat, pertinens ad monasterium S. Nazarii [b 1Kb] , de quo puella quedam, annorum circiter sedecim, ab eodem erratico spiritu  possessa, ad basilicam martyrum a parentibus suis adducta est. Que cum ante tumbam sacra corpora continentem uenisset, et presbyter super caput eius exorcismum, secundum consuetudinem, perlegisset; ac deinde demonem, qualiter et quando in eam fuisset ingressus, percontari cepisset, non barbara lingua, quam solam puella nouerat, sed romana locutione presbytero respondit. Cumque presbyter miraretur atque interrogaret, unde illi latine lingue notitia, cum parentes eius, qui ibi presentes astabant, huiusmodi sermonem penitus ignorarent?---» Parentes, inquit, meos nunquam uidisti. «---Tum presbyter: » Tu ergo, inquit, unde es, si isti non sunt parentes tui? «

50. Et demon per puellam: » Ego, ait, sum satelles  atque discipulus Satane, et multo iam tempore apud inferos ianitor fui; sed modo per annos aliquot, cum sociis meis undecim, regnum Francorum uastaui. Frumentum et uinum, et omnes alias fruges, que ad usum hominum de terra nascuntur, iuxta quod iussi eramus, enecando deleuimus; pecora morbis interfecimus, luem ac pestilentiam in ipsos homines immisimus; omnes quoque aduersitates et cuncta mala, que iam diu pro meritis suis patiuntur, nobis facientibus atque ingerentibus, eis acciderunt. «---Hic cum presbyter ab eo quereret quanam de causa ei fuisset huiusmodi concessa potestas? » Propter malitiam, inquit, populi huius, et multimodas iniquitates eorum qui super eum constituti sunt. Qui munera et non iustitiam diligunt,  qui plus hominem quam Deum metuunt, qui pauperes opprimunt, uiduas et pupillos ad se uociferantes exaudire nolunt, nulli iustitiam nisi mercanti faciunt. Preter hec sunt et alia multa ac pene innumerabilia, que tam ab ipso populo, quam a rectoribus eius quotidie committuntur; ut sunt periuria, ebrietates, adulteria, homicidia, furta, rapine, que nemo fieri prohibet, et, cum facta fuerint, non est qui uindicet. Potentiores quique turpibus lucris inseruiunt; et loco superiore, quem propter regendos inferiores acceperunt, ad superbiam et inanem gloriam abutuntur; odium et inuidiam, non tam inter extraneos, quam inter propinquos et affinitate coniunctos exercent; amicus amico non credit, frater  fratrem odit, pater filium non diligit. Rari sunt, qui fideliter ac deuote decimas dent, rariores qui eleemosynas faciant; et hoc ideo, quia quidquid Deo uel pauperibus dare iubentur, id sibi perire arbitrantur. Iniquas mensuras et iniusta pondera, contra Dei preceptum, habere non uerentur; fraude se alterutrum circumueniunt; falsa testimonia dicere non erubescunt; dies dominicos ac feriatos non custodiunt,  sed in his, ac si in ceteris, prout uoluntas eorum tulerit, operantur. Propter hec et alia multa, que Deus aut precepit hominibus ut facerent, aut prohibuit ne facerent, quia populus hic per contumaciam mandatis eius inobediens effectus est, permissi, imo iussi sumus ea facere in rebus humanis, que superius enumeraui, ut perfidie sue penas luant. Sunt enim perfidi atque mendaces, cum hoc seruare non curant, quod in baptismo promiserunt. « Hec omnia demon per os barbare puelle latine locutus est.

51. Et cum presbyter imperando urgere cepisset ut exiret. » Exibo, inquit, non propter tuum imperium, sed propter sanctorum potestatem, qui me in illa diutius manere non permittunt. « His dictis, puellam  in pauimentum proiecit; atque ibi aliquantulum, uelut dormientem, prono corpore iacere fecit. Post paululum uero illo recedente, quasi de somno euigilans, per uirtutem Christi et merita beatorum martyrum, puella, cunctis qui aderant cernentibus atque mirantibus, sana surrexit, nec post exactum a se demonem latine loqui potuit; ut palam posset intelligi, non illam per se, sed demonem per os eius fuisse locutum. Heu! proh dolor! ad quantas miserias tempora nostra sunt deuoluta, in quibus non boni homines, sed mali demones doctores sunt; et incentores uitiorum ac persuasores criminum de nostra nos correctione commonent.

52. Eodem fere tempore sanctimonialis quedam, nomine Marethrudis, de pago Wetareiba [a 1Kb] , que dira  paralysis egritudine per decem annos tam immaniter tenebatur, ut tanto temporis spatio pene nullo ad humanos usus corporis officio fungeretur; et iam a parentibus suis erat desperata, quoniam ad omnia sanctorum loca, ad que ipsi poterant peruenire, eamdem deduxerant. Sed tandem ab eisdem tunc ad basilicam martyrum adducta, et tempore nocturnalis officii iuxta cancellos posita, per merita et intercessionem eorumdem sanctorum, diu desiderata sanitate sine mora donata est, adeo integre atque perfecte ut, omnium membrorum firmitate recepta, que illuc lectica uenerat, pedibus ad propria remearet. Sed ubi domum redire cepit, in ipso itinere eadem, qua liberatam se gaudebat, infirmitate corripitur.  Itaque reuersionis sue penitentiam agens, iterum se ad martyrum limen reduci rogauit. Moxque ut reducta est, quam discedendo amiserat sanitatem, sine ulla dilatione recepit. uoto igitur facto, ut sua sponte de sanctorum obsequio iam amplius discedere non deberet, paruam sibi cellulam haud procul ab ecclesia ad manendum construxit, ac deinceps, religiose conuersata in obsequio beatorum martyrum, cum magna deuotione permansit.

53. Aliam quoque feminam constat, non multo post, per eosdem beatissimos martyres, magno incommodo  liberatam. Que res hoc modo gesta esse cognoscitur. In pago Nithagowe fundus est, Ursella uocatus, qui a basilica martyrum sex fere leucarum interuallo dirimitur. In quo mulier quedam, cum mane facto de somno euigilans in lecto suo resideret, et iuxta consuetudinem expergiscentium, protensione brachiorum et assidua oscitatione, ad discutiendum marcorem, se extenderet, os paulo diductius, quam debebat, aperuit, disiunctisque iuxta aures maxillarum coagmentis, hians rictus constitit immobilis; nec iam os claudere ualens, persone [b 1Kb] quam homini similior effecta, grauissimas incaute oscitationis penas luebat. Hoc ubi mulierculis in eodem fundo habitantibus innotuit, accurrunt, herbisque et friuolis incantationibus male habenti succurrere  moliuntur. Sed non habuit effectum uana ac superstitiosa presumptio; uexabatque potius laborantem atque ledebat quidquid imperite manus, uelut studio medendi, eidem adhibuerunt. Interea frater mariti eiusdem mulieris superuenit, salubrique consilio rogauit ut ad basilicam martyrum sine mora duceretur; ibi affirmans esse sanandam, si unquam foret receptura sanitatem. Statimque iumento impositam ducere incipiunt; appropinquantes autem basilice, de iumento depositam pedibus incedere faciunt. Cumque eo loci uentum esset ut iam turricula, que signa basilice continebat, ab eis conspici potuisset, eique ut ad eam uidendam oculos leuaret, hi qui eam ducebant imperarent, aspexit, uidit, ac sine ulla interposita mora sanitatem recepit. Ibi omnes  pariter in terram corruunt, diuinam misericordiam quibus ualent laudibus extollunt, surgentesque ad basilicam properanter pergunt; et, adoratis sanctissimis martyribus, ac uotis pro modo facultatum persolutis, ad propria cum multa exsultatione reuertuntur. uidimus nos eamdem feminam, et cum illa locuti sumus; et ea, que circa illam gesta fuerunt, ipsa narrante didicimus.

54. Nunc illud referre uolo, quod ipse in die natalitio beatorum martyrum contigisse uidi. Puer quidam surdus et mutus, qui ante triennium illuc uenerat, et in domo custodis ecclesie ostiarius ab eo fuerat constitutus, festo die iam finito et officio uespertino consummato, cum iuxta ostium sederet, repente  consurgens basilicam intrauit, et a dextris altaris pronus corruit. Cumque eum edituus, qui candelabrum cum cereo ante altare ponebat, ibi iacentem inuenisset, continuo mihi hoc indicare curauit. Nos autem, qui tunc una eramus, ecclesiam celeriter ingressi, eumdem, sicut ab edituo repertus est, iacentem inuenimus. Quem cum leuari iuberemus, uelut grauissimo sopore depressus, excitari non potuit. Tandem igitur quasi euigilans erexit se, cernensque nos circumstantes surrexit, atque ad eos qui prope sibi assistebant, latine locutus est. Sunt quidam ex  nostris qui dicunt eumdem puerum fere ante sex menses, cum in cuiusdam hominis nostri domo noctu dormisset, duo quedam uerba per soporem fuisse locutum et auditum, quo eatenus itidem ut loquela carebat, in illa hora recepisse. Quod ita factum inde coniiciebatur, quia, postquam de illo somno experrectus est, cuncta que ei a quolibet imperabantur, ac si intelligeret, facere curauit. Sed hoc uidetur in hac uirtute precipuum, quod idem, non latine, sed barbarice sibi loquentem intelligebat; curatus autem, non barbaro, sed latino sermone loquebatur. Qui etiam beatos martyres se uidisse, et multa que aliis dicere deberet, ab illis se audisse narrauit. Sed cum ea, uelut in crastinum dicturus, in presenti referre distulisset, in tantum illi per obliuionem deleta sunt,  ut nichil de his omnino se audisse recoleret. Hunc ego, quia nomen suum ignorabat, propter prosperum uirtutis effectum, Prosperum uocari iussi. Qui adhuc superest, et apud custodem ecclesie, in eodem, quo prius fuerat, permanet officio.

55. Pridie uero quam hic Prosper loquelam recepisset, hoc est in uigilia eiusdem festiuitatis, uenit quidam iuuenis, similiter surdus et mutus, in basilicam; et, cum supplici gestu opem Sanctorum imploraret, adiuuante Domino, et ipse plenariam de utroque morbo meruit recipere sanitatem. Hunc itidem, ut priorem, quia nomen suum nunquam audierat, Godescalcum appellaui. Is tamen, non ut Prosper, sed, ut sibi gentilitium erat, barbaro sermone loquebatur, postquam ei per merita sanctorum copia fandi  concessa est.

56. Cum me quedam necessitas, secundum consuetudinem, comitatum regis adire compelleret mense decembrio, in ipsis, si bene recolo, kalendis, de loco martyrum promouens, sequenti die ad castrum, quod moderno tempore Wisibada [a 1Kb] uocatur, ibi mansionem habiturus, adueni. Ibi cum, propter saltum, qui eidem loco contiguus est, commodius transeundum, solito maturius surgeremus, profecti sunt pueri, qui nos cum impedimentis precedere debuerunt. Sed postquam, de uico in quo mansimus egressi, uiam carpere ceperunt, tanta eos tetre noctis caligo circumdedit, ut quo se uertere deberent, omnino scire non possent. Erat preterea frigus ingens; et tecta pruinis terra uidende uie copiam denegabat. Ipsa  quoque montium iuga, per que eundum erat, nubibus obsessa, quam longe uel prope essent uideri non poterant. Accessit ad hec etiam uallibus insidens nebula, que, sua crassitudine uisum impediens, iter moliri cupientes remorabatur. Qui cum tot obstaculis se impedire cernerent, nec quid agerent in promptu haberent, equis desiliunt, et uiam, quam uidere non poterant, palpando querere tentant. Sed ubi hoc parum successit, ascensis denuo equis, errori, quem abominabantur, se potius committere,  quam moras facere, decernunt. Igitur paululum per tenebras procedentes, ad crucem, que in uia, per quam ituri erant, ob memoriam beati Marcellini erat posita, perueniunt. Causa autem eiusdem crucis ibi ponende erat, quod in eo loco habitatores uici, in quo eadem nocte mansimus, mihi ante biennium de palatio reuertenti, et reliquias beati martyris Marcellini, que tunc mihi reddite fuerunt, deferenti, occurrerunt; eamque ob recordationem huius facti, ad uenerationem beati martyris, quasi pro titulo uel monimento ponere curauerunt. Quo cum predicti pueri, errando potius quam iter agendo, peruenissent, inierunt consilium ut ibi socios suos qui sequebantur opperiri deberent; eosque, ne aberrarent, sonitu buccine ad se congregarent; ac deinde,  cum simul essent, beatos martyres ad opem sibi ferendam inuocarent, sublatisque in altum uocibus Kyrie eleison ter decantarent.

57. Quo facto, tantus super eos totidem uicibus celitus emissi luminis fulgor emicuit, ut diurne claritatis candorem adequaret. Que coruscatio tantum eis commodi ad iter suum agendum attulit, ut, consumpta nebula tenebrisque discussis, uia quoque qua ire debebant clare conspecta, iter suum, quamuis per siluas et opacos nemoribus montes, absque erroris impedimento, usque ad ortum aurore peragerent. In prima siquidem coruscatione tantus calor una cum illo lumine uenit, ut eum se uelut accense fornacis uaporem sentire faterentur. Cuius afflatu non solum nebula, uerum etiam illa, que tum et  montes totamque siluam operuerat, pruina ita consumpta est ut, tertia coruscatione peracta, nullum illius algoris uestigium penitus appareret. Hec nobis ad uesperam eiusdem diei, postquam ad mansionem uenimus, hi qui uiderunt atque experti sunt, narrauerunt. Quorum uerbis fidem adhibentes, Dei omnipotentis misericordiam cum gratiarum actione laudauimus, eo quod nos per merita sanctorum suorum in omnibus necessitatibus nostris adiuuare et consolari dignatus est.

58. Quanquam omnia magna sint, et ad diuinam debeant referri potentiam, que propter mortalium salutem ex meritis beatorum martyrum gesta cognouimus, in eo tamen miraculo, quod nunc memorie mandare decreui, tam patenter Dei omnipotentis uirtus  clare [Ms., clarere] cognoscitur, ut nulli dubium relinquatur, quin in omni creatura sua quidquid uoluerit facillime possit efficere.

Suntiligua [b 1Kb] dicitur uilla in pago Nithagonne, in qua presbyter quidam, nomine Waltbertus, tenebat ecclesiam. Is mente captus, magno suorum merore, ad basilicam martyrum adductus est. Ex quibus tres erant fratres eius, unus presbyter et duo laici; quartus erat monachus, propinquus ipsius, de monasterio Hornbach [c 1Kb] , in quo et ipse presbyter a parua  etate fuerat educatus. A quibus cum requirerem, si adhuc aliquid medele a quolibet medico eidem fuisset impensum ? » Statim, inquiunt, cum eum hac passione comperimus fuisse correptum, ad monasterium, in quo nutritus fuit, a nobis adductus est. Ubi cum ei medici secundum artis sue peritiam multa fecissent, nec morbum ab eo depellere potuissent, suaserunt nobis amici nostri, ut eum ad horum sanctorum misericordiam duceremus: confidimus enim quod illum saluare possint, sicut alios multos accepimus hic fuisse saluatos. « Post hec hospitio recepti, quatuor diebus fuere nobiscum, ducentes eum quotidie ad ecclesiam, et coram sacris martyrum cineribus iacere facientes. Quinta uero die, frater eius presbyter, et monachus qui cum eo uenerat, petierunt  ut eum cum duobus fratribus suis laicis reciperem [Ms., recipi iuberem], donec ipsi reuerterentur: nam post triduum se dicebant esse reuersuros. Feci ut uoluerunt, eumque presbytero nostro Hiltfrido commendaui. Is cum a presbytero receptus, et in cellulam, in qua ipse manebat, fuisset inductus, circa uesperam eiusdem diei, commota uehementius qua tenebatur insania, unum e fratribus suis, qui eum custodiebant, arrepto cultro, quod furenti casus obtulerat, uoluit occidere; sed ille necem fugiendo declinauit, et nostris hominibus, qui prope erant, de uesania illius indicauit. Tum presbyter, cui cura eum custodiendi a nobis erat iniuncta, suggessit mihi, simulque persuasit, ut eum uinciri permitterem. uinctus igitur catenis ferreis, in lecto collocatur; obseratisque foribus, solus in  cubiculo relinquitur. Excubant ante ostium fratres eius, et uelut erumpere ualentem peruigili cura custodiunt. Ceterum uincula, quibus tenebatur adstrictus, eiusmodi erant ut, dum in his esset, non in dextrum aut sinistrum latus se conuertere, neque aliter nisi supino corpore iacere potuisset.

59. Dormiuit itaque, ut ipse testatur, neque ante mediam noctem euigilauit. At ubi galli cantare ceperunt expergefactus, uidit se non solum uinculorum nexibus solutum, uerum etiam morbo insanie, quo laborauerat, liberatum; statimque ad laudes Deo dicendas tota mente conuersus, psalmis et hymnis, quos, pre nimia gratulatione, tametsi solus erat, satis clare decantabat, omnes in uicinia eiusdem cubiculi dormientes excitauit. Tum surgens,  ad ostium accessit, fratresque suos, qui ibi excubabant, ut se ad requisita nature foras exire permitterent, rogauit. Illi autem hunc insanientis dolum rati, nequaquam ei assentire ausi sunt; sed accersito hospite suo, qui eum ibidem incluserat, ut cum eo loquatur exorant. Qui postquam cum eo locutus est, atque ex ratione responsionum suarum sane mentis esse intellexit, aperto ostio, quo uolebat ire permisit; reuersumque recipiens, quid de uinculis, quibus eum oneratum incluserat, factum  esset, inquisiuit. Et ille: » Catena, inquit, qua me uinxisti, salua est: et si uis scire ubi sit, quere eam et inuenies. « Accenso itaque lumine, inuenerunt eam ante lectum, in quo ipsum quiescere fecerant, iacentem, eo modo compositam, atque eisdem nodis adstrictam, quibus tunc fuerat, quando eum cum ea in eodem lecto collocarunt, ac solum in eodem cubiculo dimiserunt. Quis hoc fecisse credendus est, nisi ille qui de nichilo creauit omnia; et qui in rebus quas condidit talia potest facere, que nec intellectu comprehendi, nec humanis possunt sermonibus explicari? Quis enim aut cogitatione coniicere, aut uerbis ualeat enarrare, qualiter ille presbyter his uinculis fuerit absolutus; cum nobis certissimum sit neminem esse qui se solus possit  eiusmodi nexibus exuere, si eis fuerit simili modo constrictus, sicut idem presbyter fuit, quando solus in illo cubiculo inclusus est?---Hi uero qui eum ibidem dimiserunt, postquam reuersi sanum et mentis ac memorie sue compotem inuenerunt, leti et laudantes Deum, simul cum eo ad propria regressi sunt.---Hoc ita gestum, non quorumlibet testium relatione didicimus, sed ipsi per nos, quia ibidem tunc eramus, Deo uolente, cognouimus; atque ideo fiducialiter scribimus, quod nos contigit oculata, ut dicunt, fide cognoscere. uerum quia cuncta que de martyrum uirtutibus scribenda suscepimus nequaquam possunt presenti sermone compleri, hic liber iste finem accipiat, ut ea que restant ab alio rursus exordio commodius inchentur.



CAPUT uI

Miracula in palatio imperatoris ad reliquias horum sanctorum facta. Cecitas, contractio, paralysis, febris sublata.

60. In relatione signorum atque uirtutum, quas me in hoc libro scribere uelle proposui, ille in capite ponende uidentur, que in palatio facte, non solum ad plebis, uerum etiam ad ipsius principis ac procerum eius, omniumque, ut ita dicam, aulicorum peruenere notitiam; et non tantum propter hoc, sed etiam propter illud, quod in oratoriolo nostro, ubi eadem miracula gesta sunt [a 1Kb] , non alie tunc temporis, quam beatorum Marcellini et Petri reliquie fuerunt: ut quidquid ibi sanitatum atque  signorum factum esse cognoscitur, singulariter ac proprie ad illos pertinere ac referri debeat, quorum solas constat ibi fuisse reliquias. Fecerunt eidem beatissimi martyres, sicut in sequentibus demonstrabimus, in aliorum sanctorum locis multas uirtutes atque miracula, que quibusdam uelut communia illis, cum his sanctis in quorum basilicis facta sunt, non immerito uideri possunt; ob hoc precipue, quoniam qui apud Deum equalis creduntur meriti, non absurde putantur in patrandis miraculis communiter operari. Sed hoc aliter esse ea ratione  conuincitur, qua liquido demonstratur, nullas in his locis factas fuisse uirtutes, antequam in illa memorate beatorum martyrum essent delate reliquie. Sed iam nunc, ut promisimus, ea que in predicto palatio sunt gesta miracula proferamus.

61. Erat quidam iuuenis inter cubicularios regis, natione Grecus, nomine Drogo [a 1Kb] : qui febre correptus, aut negligentia suorum, aut inscitia medicorum, iam per aliquot menses longa atque aduersa ualetudine laborabat. Is, posteaquam Hildoinus abbas reliquias beati Marcellini, sicut in secundo libro demonstratum est, nobis reddidit, admonitus in somnis ut ad oratorium nostrum ueniret, ibique cereum quatuor denariis emptum accenderet, ac sanctum Marcellinum martyrem, cuius caput ibi esse  asserebatur, sibi in adiutorium inuocaret, sciretque se si hoc loco faceret, ea qua iam diu laborauerat infirmitate cito esse cariturum, credidit admonenti, et id quod imperatum fuerat, quanta potuit celeritate compleuit. Statimque sanus factus, et receptis membrorum uiribus, propriis pedibus ad sua regressus est.

62. Erat ibidem alter eque iuuenis, nomine Gerlacus, de urbe Rhemorum, inter eos qui, propter edificia palatii construenda, iussi de illa ciuitate uenerunt. Is ante dimidium fere annum in eodem uico, tam ualida atque immani neruorum contractione correptus est, ut pedes natibus et genua mento cohererent. Hunc socii atque propinqui in ulnis suis ferentes, ad memoratum oratorium detulerunt;  et quia aliter non poterat, pronum iacere fecerunt, sanctumque martyrem, ut ei sanitas redderetur, cum magna deuotione rogauerunt. Dies erat dominica, atque hora diei tertia, quando illuc allatus est: iacuitque ibi usque ad horam nonam. Cumque officium eiusdem hore a clericis esset solemniter impletum, ecce de capsa, que sacras beati martyris reliquias continebat, tanta suauissimi atque insueti odoris fragrantia egrediens sic totam oratorii cellulam impleuit, ut in admirationem eius, omnes qui aderant, incunctanter assurgerent, ac se mutuo, an idem omnes equaliter sentirent, curiosa interrogatione perquirerent. Cum subito uident eum, qui iuxta iacebat, uelut a quibusdam tenentibus trahi; et membra, que morbo erant contracta,  extendi: intelligentesque diuinam adesse uirtutem, tulerunt hominem, et coram altari collocauerunt. Qui cum ibi positus, cum multis lacrymis diuinum imploraret auxilium, cunctis cernentibus ita correctus est ut, qui manibus alienis subuectus in oratorium uenerat, propriis pedibus de oratorio procederet. Testimonium tamen quam perpessus est passionis, adhuc in suo corpore circumferre cognoscitur: nam crure ac pede sinistro sic postea claudicauit ut ad regendum incessum baculo semper indiguerit.  Hoc cur non sit percuratum, dicant qui uelint: ego enim id me uideo non aliter posse coniicere, nisi ut existimem interiori eius saluti competere, ut aliqua in eo exterioris debilitatis uestigia remanerent.

63. Iuliacus [b 1Kb] uocatur antiquum municipium, a uico Aquensi octo leugarum spatio disparatum. De cuius territorio puella quedam, simili morbo, similique modo affecta, a matre atque aliis propinquis suis ad memoratum oratorium adducta, cum pre multitudine hominum, qui tum forte propter missarum audienda solemnia illuc conuenerant, introferri non posset, extrinsecus eam ad orientalem oratorii fenestram collocarunt, exspectantes opportunitatem, ut, recedente populi frequentia, facilius  oratorio inferri potuisset. Sed ubi ad medium fere officium uentum est, et, expleto Euangelio, hostie salutaris oblatio peracta est, cernunt eam angustiis affici, et, erumpente per totum corpus sudore, uelut in somnum labi. Quibus signis diuinam adesse uirtutem haud inaniter coniicientes, de illo loco leuatam, quadro lapidi, qui propter iacebat, soporate similem superponunt. Ibi coram omnibus, qui huius miraculi conspiciendi gratia concurrerunt, integerrimam omnium membrorum sanitatem, in unius hore momento, Domino opitulante, recepit. Erant ibi inter ceteros spectatores et Iudei; quorum unus Dauid nomine, post huius signi expletionem, ad fenestram cubiculi, in quo ego tunc eram, celeriter accurrens, meque compellans, miraculum quod uiderat indicauit,  gratias agens Deo, qui per martyres suos tanta miracula ad salutem mortalium operari dignatus est.

64. Erat in eodem uico cecus quidam prouecte etatis, qui, ut ipse asserebat, ante triennium subita cecitate percussus, inter alios pauperes stipem ostiatim mendicare solebat. Is cum in tuguriolo suo dormiret, uidit per soporem quemdam sibi assistentem atque dicentem ut, si uidere uellet, ad oratorium nostrum iret; ibi esse medicum, qui ei roganti lumen reddere potuisset. Renuit ille, et lumen quod offerebatur abominatus: » Quid, ait, mihi nunc cum uisu, quem iam olim perdidi? Melius mihi est, si eo caruero, quam si habuero. Modo mendicantem omnes exaudiunt, et ea que necessaria  sunt, prestant: nam uidentem mendicare non decet; senex autem et debilis operari non possum. «---Tum ille qui cum eo loquebatur: » uade, inquit, et noli morari; nam, uelis nolis, uisum recepturus es. « Paruit ille imperanti, perrexitque ad oratorium, atque in eo pernoctauit; et cum illa nocte nichil esset factum, ad tugurium suum reuersus est. Cui denuo is qui prius per soporem apparuit, et similiter ut ante imperauerat, ad oratorium pergere precepit. Fecit ille, ut iussus fuerat, sed ne tunc  quidem aliquid actum est. Tertio uero commonitus uenit, et ubi coram altari ad orandum se prostrauit, uisum recepit. Hunc nos, dum adhuc cecus esset, inter alios pauperes ac debiles multoties in domo nostra mendicantem uidimus: ideoque alium illuminationis eius testem non quesiuimus, quia sufficere nobis credebamus testimonium non fallentis conscientie nostre.

65. Cum ex his aliisque compluribus uirtutum operationibus, per circumpositos uicos et pagos, salutaris fama crebresceret, mulier quedam de pago Ribuarensi [a 1Kb] , multo iam tempore ceca, uisum recipiendi et desiderium simul et fiduciam habens, ad memoratum oratorium se rogauit adduci. Cumque illo uenisset, tres totos dies, totidemque noctes ibidem  orando et ieiunando continuauit. Sed cum ad presens nullum in se exoptate sanitatis sensisset indicium, domum reducta est; paucisque interpositis diebus, spe recipiendi luminis haud uane concepta, iterum se ad sacras reliquias deduci rogauit. Quo cum ab uno puero duceretur---nam qui prius eam illo deduxerunt, spem eius uelut inanem ac superuacuam iudicantes, ulterius cum illa ire noluerunt---ubi ad cemeterium Aquensis palatii, quod in monte, qui eidem uico ab orientali parte imminet, situm est, eodem comitante atque ducente, peruenit, ibi, quasi obuiante sibi diuina gratia, diu desideratum lumen recepit. Tum mirans atque attonita constitit, pueroque ducenti ut sequeretur imperauit: » Hactenus, inquiens, quo tu precedens ducebas  secuta sum, modo autem tuo ductu non egeo; quia uiam, qua ire debemus, uideo; et hunc uicum in quo sacre reliquie sunt, ad quas uenire disposui, Domino adiuuante, conspicio. Tu tantum uide et cura, ut me recta uia ad oratorium martyrum in ipso uico adducas. « His dictis, ad oratorium perrexit, gratias egit, factique in se miraculi nobis indicium fecit, uidensque et gaudens ad propria remeauit.

66. Ascuilarem [b 1Kb] uocant fundum regium, ab Aquensi palatio quatuor leugarum spatio distantem, in quo quidam homo erat diutina precordiorum infirmitate detentus atque laborans; iamque a suis eo modo desperatus, ut non aliter nisi cauterio curari posse uideretur. Queritur ad hoc medicus, et  ustioni non profuture dies constituitur. Interea cuidam femine, in eodem fundo habitanti, in somnio reuelatum est, non debere illum ad suam curationem eiusmodi medelam admittere, que et pro sui molestia uix tolerari posset, et quia superuacua esset, salutem patienti non afferret. Ceterum si sanus fieri uellet, ad Aquense palatium iret, oratorium  nostrum inquireret, inque eo se collocari faceret, et ante triduum completum inde non recederet: hoc modo plenariam eum consecuturum sanitatem. Quod ubi ei annuntiatum est, conuocatis amicis ac proximis, petiit ut erga se illius reuelationis iussa complerent. Qui mox iumento impositum, ad oratorium adducunt; atque in eo, ut iussum fuerat, collocantes, abeunt, post triduum reuersuri. Ille autem ibidem dimissus, per tres dies et noctes, Domino pro salutis sue recuperatione haud inaniter supplicans, ita perfecte sanatus est, ut nullum in suis uisceribus morbi, quo multo tempore tenebatur, assereret remansisse uestigium. Suis igitur sicut promiserant ad se reuersis, ac sanum sicut optauerant inuenientibus, non dorso iumenti, ut uenerat, sed  pedum suorum officio ad propria, cum ingenti et sua et illorum gratulatione atque letitia, regressus est.

67. Est item fundus regius in pago Mosano, octo circiter leucis ab Aquensi uico disparatus, Gangluden [c 1Kb] habitatores appellant: in quo mulier quedam, que octo fere annorum filiam dira paralysis egritudine adeo confectam habebat, ut iam ex longo tempore nullum pene membrum ad officium suum mouere potuisset. Audita uirtutum fama, spem de recuperanda filie salute pio corde concepit; protinusque sublatam ulnis propriis, ad memoratum oratorium deportare curauit. Que cum illo antemeridiano tempore, hora uidelicet prandii, peruenisset, et clericorum neminem ibidem inuenisset---nam reficiendi  causa paulo ante discesserant---tamen introgressa, filiam iuxta se in pauimento collocauit. Ipsa autem perparuum cereum, quem pro munere detulerat, accendens, ante illam in eodem pauimento posuit, seque ad orandum coram sacris cineribus, cum summa deuotione prostrauit. Quo facto, sine ulla interposita mora, puella, per supernam gratiam omnium membrorum sanitate ac firmitate recepta, matre non sentiente, surrexit; cereumque qui coram se iacebat sustulit, ac post tergum iacentis constitit. Que cum oratione completa, caput de pauimento leuasset, et nec cereum, nec filiam in eo quo posuerat loco esse uidisset, surrexit, conuersaque, filiam pone se cum cereo stantem, Deum laudans ac letabunda, conspexit. Igitur cum nullum  ibi, cui de uirtute que gesta fuerat referre posset, adesse uideret,---nam preter pauperes, qui ibidem mendicandi gratia excubabant, nemo intra oratorii parietes, excepta se ac filia sua, tunc erat, quando illud miraculum factum est ---uotis cum gratiarum actione solutis, domum cum filia sana atque incolumi repedauit.


Cuius uirtutis indicium qualiter ad nos perlatum sit, paucis expediam. [a 1Kb] Gerwardus, palatii bibliothecarius, cui tunc temporis etiam palatinorum operum ac structurarum a rege cura commissa erat, de Nouiomago ueniens, palatium Aquense petebat. Is cum in memorato fundo quadam nocte mansisset, quesiuit ab hospite suo, si aliquid noui de palatio nuper audisset. Cui ille: » Nihil, inquit, modo apud aulicos tam celebre est, quam signa et uirtutes que fiunt in domo Eginhardi per quosdam sanctos, quorum reliquias in oratorio domus sue habere dicitur; ad quarum uenerationem omnes uicini nostri quotidie festinant, et quicunque infirmus illo fuerit adductus, illico curatur. «---Cepitque ei de filia mulieris illius, qualiter ante paucos dies salua facta  sit, intimare.---Tum Gerwardus: » uade, ait, et eamdem mulierem adduc ad me, ut ipsa mihi dicat quod audire desidero. « uenit mulier, et omnia, prout gesta erant, patenter exposuit. Gerwardus uero, cum in crastinum ad regem uenisset, ea que de hoc signo reuelatione [Ms., relatione] illius femine compererat, eidem indicauit. Rex autem, cum ego secundum consuetudinem ingressus coram illo starem, quid sibi Gerwardus de hoc miraculo retulisset, tam mihi, quam ceteris sibi astantibus, diuinam misericordiam atque potentiam admirando simul atque laudando, insinuauit. Sic nos contigit signum, quod nobis ignorantibus in domo nostra gestum est, ex huiusmodi relatione cognoscere.



CAPUT uII.

Miracula ualencenis in Hannonia patrata ad reliquias horum Sanctorum. Ceci decem illuminati, alii egri sanati.

68. Hec de miraculis beatorum martyrum, que in palatio gesta sunt, in presenti opere commemorasse sufficiat. Nunc ad eas uirtutes ueniendum est, que in locis facte sunt, ad que, religiosis uiris petentibus ac me largiente, uenerande eorumdem martyrum reliquie uenerunt, et in quibus hactenus cum magna reuerentia coluntur. Quas primus omnium Georgius presbyter et rector monasterii S. Saluii [b 1Kb] martyris, quod in pago Fanomartensi, in uico ualentianis appellato, in ripa Scaldis fluuii situm est, me dante suscepit, et per quemdam diaconum ad memoratum monasterium de Aquensi  palatio destinauit. Is unum tantum comitem secum habens, cum in pago Hasbanio ad uicum regium, quem uuasidium [c 1Kb] uocant, uenisset, atque in prato, quod uico proximum erat, reficiendorum iumentorum gratia descendisset, ecce unus de habitatoribus loci gibbo depressus, maxillis etiam, ex  nimio dentium dolore, quem, ut ipse dicebat, diutinum patiebatur, nimio tumore distentis, furcam ferratam in collo ferens, idem pratum furibundus intrauit, et cur pratum suum depascerentur, stomachando percontatur. Cui diaconus, qui reliquias martyrum ferebat, et eas tunc in summitate uirge, quam ob hoc in eodem loco fixerat, suspendere parabat: » Melius, inquit, tibi est, ut coram his sanctorum reliquiis, quas hic in manibus habeo, prosternaris, Deumque roges ut te, per merita eorumdem sanctorum, de dolore, quem pateris, liberare dignetur: nam tumor, qui in facie tua uidetur, testatur aliquem magnum in ore tuo esse dolorem. « Ad hec homo, proiecta furca quam manu ferebat ante reliquias pronus corruit, et, ut diaconus ei suasit,  pro salute sua Domino supplicauit. Nec longa interposita mora, ita sanus ab oratione surrexit, ut nec tumor in facie, nec dolor in dentibus, nec gibbus quo premebatur, remaneret in dorso. Ac proinde concito gradu uicum ingressus, omnes propinquos ac uicinos suos, in eodem loco constitutos, ad laudem Deo dicendam, et gratias Christo Domino referendas, inuitauit. Confluxit in pratum ingens populi multitudo, et pro eo qui sanatus fuerat, gratias actura circumiacentis regionis turba congregata est. Rogant omnes diaconum ut illam noctem ibi moraretur: nec ille eis hoc negare poterat, quia parati erant, nisi assentiret, etiam inuitum detinere. Ducunt deinde peruigilem noctem, et in Dei laudibus tota regio resonabat. In crastinum  autem, cum diaconus iter suum capere cepisset, omnis illa congregati populi frequentia abeuntem cum ingenti deuotione comitata est, nec ante uel subsistere uel discedere uoluit, quam ab aliis, quos miraculi huius fama commouerat, obuiam sibi uenientibus fuisset exceptus. Hoc modo sacre martyrum reliquie, ex huius occasione miraculi, a populis illarum regionum excepte, et ad basilicam S. Saluii, quo eas memoratus Georgius miserat, Domino ducente, perlate sunt. Hoc signum ipsius Georgii relatione constat mihi esse compertum: de ceteris autem, que nunc dicenda sunt, ab eo libellum accepi, cuius ordo uel series hunc modum habere cognoscitur.

69. Anno quarto decimo [d 1Kb] , Christo propitio, imperii  Hludowici Augusti, cum ad corroborandam christiani populi fidem, sicut in initio nascentis ecclesie, signa et prodigia in ipso regis palatio, per merita sanctorum suorum, Dominus dignaretur ostendere, petiit et obtinuit Georgius presbyter, Aquisgrani palatio, ab Eginhardo abbate, reliquias  beatorum Christi martyrum Marcellini et Petri, quorum corpora ipse de Roma per homines suos allata nuper acceperat: easque in capsa, quam auro et gemmis decenter ornauerat, reconditas per diaconum suum, homine Theothardum, ad basilicam S. Saluii martyris, quam ipse tunc temporis per beneficium regis tenebat, dirigere curauit. Qui diaconus cum ad uillam regiam, que uuasidium uocatur, uenisset, occurrit ei homo gibberosus, et ex dentium dolore ita uexatus atque confectus, ut iam per dies quindecim nullum alium uictum quam solam aquam posset assumere. Qui cum hortante diacono coram reliquiis, quas ille ferebat, se ad orandum prostrasset, et Dominum Christum, ut sui misereretur, deuote ac suppliciter inuocasset, per  intercessionem sanctorum Marcellini et Petri, cuncta cta corporis incommoditate depulsa, sanus ab oratione surrexit. Factum est hoc miraculum tertio decimo Kalendas Iulii. Quod a me superius plenius est enarratum, quia ego illud iuxta relationem memorati Georgii conscribere curaui.

70. Diaconus autem cum reliquiis tertia die ualentianas ueniens, cum eas in basilicam S. Saluii, sicut ei fuerat imperatum, reuerenter et honorifice inferret, quidam iuuenis de uilla regis que Listina [a 1Kb] uocatur, Dominicus nomine, qui eo morbo, quem Greci spasmum appellant, iam per annum integrum sic uexabatur, ut manus eius dextra penitus contineri non posset, sed agitatione continua, quasi qui molam uerteret, moueretur in gyrum,  statim in ipso introitu, per merita beatorum martyrum, coram omni populo ita curatus est, ut post hec nullum illius horrende agitationis pateretur incommodum. Exinde die quarta, in festiuitate uidelicet beati Ioannis Baptiste, anus quedam, nomine Gerrada, que se annum unum ceca [Ms., cecam] fuisse testata est, dum missarum solemnia celebrarentur [Ms., celebrantur], inuocatis beatis martyribus, lumen, quod ex fide petierat, cunctis qui aderant uidentibus, per illorum merita recepit. Similiter in festiuitate sancti Saluii, qui euenit sexto Kalendas Iulii, quidam homo surdus et mutus, inter solemnia missarum, per suffragia martyrum, et auditum et loquelam recipere meruit. Eadem die anus quedam de pago Laudunensi,  Rodeltrudis nomine, que per tres annos lumen celi non uidit, in eadem celebratione missarum, uisum recepit. Quinto Kalendas Iulii, puer quidam annorum circiter septem, Donitianus [b 1Kb] nomine, qui fuit cecus a natiuitate, dum diuinum celebratur officium, per merita beatorum martyrum illuminatus est.

71. In uigilia uero beatorum apostolorum Petri et  Pauli, id est, quarto Kalendas Iulii, puella quedam parua, nomine Theotbalda, habens etatis annos, ut putabatur, nouem, que tribus annis nichil uiderat, tempore salutaris officii in media populi multitudine constituta, martyrum suffragantibus meritis, lumen amissum ex diuina miseratione recepit. Eadem die quidam homo, nomine Dado, de uilla Ponticuli [c 1Kb] uocata, qui annos sex curuus erat, et ad celum se erigere non poterat, ideoque breuibus anticulis, sustentandi se gratia sub axillis positis, cernuus incedebat, is eadem hora, eodemque in loco, per misericordiam Dei et per merita beatorum martyrum, erectus ac sanus effectus est.

72. Die quarto nonarum iuliarum, quedam uidua nomine Adalrada, que annis quatuor oculorum lumine  priuata nichil uidebat, audita uirtutum fama, spem uisus recipiendi non uana fide concepit; arreptoque baculo, sola sine ductore ad ualentianas ire contendit. Cumque uico appropinquare cepisset, uisum est ei quod uelut unum solis radium oculo dextro conspiceret; ac proinde diuinam clementiam puro corde deprecata est ut per intercessionem sanctorum suorum ecclesiam S. Saluii se uidere permitteret. Statimque exaudita est, et quod optauerat, Domino miserante, sine mora est consecuta. Ipsa quoque die, altera quedam femina de pago Nouiomensi, nomine Ruoitla, quinquennio ceca, inter missarum solemnia lumen quod amiserat, Christo Domino per merita sanctorum suorum donante, recepit.


73. In octauis apostolorum, id est, pridie Nonas Iulii, quidam homo, Gunthardus nomine, de eodem pago, uelut paralysi percussus, ad basilicam S. Saluii a suis adductus est: qui, ut dicebant, iam unum annum habebat in eadem infirmitate, et tam uehementer in sinistra parte corporis sui debilitatus est, ut nec manum ad os ducere, nec se uel lauare uel calceare ualeret. Hic, per misericordiam Dei meritaque sanctorum, tempore matutinalis officii, in ipsa solemnitate, sanus effectus est.

74. Similiter et alius homo, nomine Hildebonus, ueniens de monasterio quod Ad-duos-Gemellos [d 1Kb] appellatur, cum ab infantia cecus esset, ac lumen celi in tota uita sua non uidisset, in celebratione missarum, eadem die, in eadem basilica, per eosdem  sanctos, eodem Domino miserante atque auxiliante, uisum recepit, et omnia que prius non uidit, clare uidere meruit. Die uero Nonarum Iuliarum, puella quedam paruula,. nomine Reginlindis, que non amplius quam septennis esse uidebatur, cum tribus annis oculorum suorum lumine caruisset, et inter ceteros in basilica ad diuinum officium audiendum constitisset, interuenientibus sanctorum  meritis, coram omni multitudine, illuminata est. Quarto Idus Iulii, ceca quedam, nomine Alagia, que duobus fere annis uisu carebat, intra sacra missarum solemnia, suffragantibus sibi sanctorum precibus, a Domino Iesu Christo illuminata est. Eadem die cecus quidam ualde senex, de uilla Gauliacas [a 1Kb] , Ermenwardus uocabulo, qui annis quatuordecim nichil uidere potuit, ad uespertinum officium ecclesiam ingressus beatos martyres inuocauit, ac statim cecitate depulsa, diu desideratam lucem, Domino adiuuante, recepit.

75. Septimo kalendas augusti, puella quedam, que ab immundo spiritu uexabatur, in basilicam adducta, dum sacre oblationis officium celebratur, per uirtutem Christi et merita beatorum martyrum, fugato  demone, integerrimam mentis et corporis meruit recipere sanitatem. Hec sunt miracula atque uirtutes quas Dominus noster iehsu Christus, per merita sanctorum martyrum suorum Marcellini et Petri, in uico ualentianas, ad salutem humani generis, operari dignatus est: que memoratus Georgius [b 1Kb] presbyter breui libello collecta nobis mittere curauit, et nos huic operi nostro censuimus inserenda. Hic est Georgius ueneticus, qui de patria sua ad imperatorem uenit, et in Aquensi palatio organum, quod Grece hydraulica uocatur, mirifica arte composuit.



CAPUT uIII.

Miracula Gandaui, in monasterio S. Bauonis, ad reliquias horum sanctorum.---Ceci octo illuminati. Alii egri adiuti.


76. Alter libellus mihi oblatus est de monasterio sancti Bauonis, quod situm est iuxta Scaldim in loco Ganda uocato, ubi idem amnis Legie flumini coniungitur,  a fratribus [c 2Kb] ibidem Deo seruientibus, quorum rogatu reliquias memoratorum Christi martyrum ad idem monasterium misi; in quo hec per ordinem gesta reperta sunt.

[d 1Kb] Anno ab incarnatione Domini nostri Iesu Christi octingentesimo uicesimo octauo, uenerunt reliquie sanctorum Christi martyrum Marcellini et Petri ad monasterium S. Bauonis, die quinto Nonarum Iulii, feria sexta, indictione uI. Tertia uero die, id est, Dominica proxima, que fuit tertio Nonas Iulias, quedam puella ceca, nomine Hartlinda, de uilla que Fursenum [e 1Kb] appellatur, quam pater et mater testati sunt octo annis oculorum officio caruisse, cum ante altare, super quod sacre martyrum reliquie erant posite, fuisset adducta, coram omnibus qui aderant,  uisum, Domino miserante, recepit. Inde post dies octo, id est, quarto idus iulii, adducta est altera puella similiter ceca, nomine Helmrada, de uilla Magle [f 2Kb] nuncupata: cuius parentes de ea retulerunt, quod octaua die postquam baptizata fuit, subita cecitate percussa sit. Que et ipsa statim coram sacris martyrum cineribus lumen, quod iam dudum perdidit, Domino sibi reddente, recepit. Exin die tertia, quod fuit pridie Idus Iulii, uenit illuc puella quedam, curua, nomine Bildrada, de uilla Boderetio [g 1Kb] , que pertinet ad monasterium S. uedasti. Que cum ante memoratas sanctorum reliquias, pro restitutione salutis sue, Dominum Christum suppliciter inuocasset, coram omnibus qui aderant erecta est, et integrum corporis sui statum in momento temporis recipere  meruit.

77. Postea uero, duodecimo die Kalendarum augustarum, femina quedam, nomine Eddela, ancilla  S. Amandi, de uilla Baceroda [a 1Kb] uocata, que plurimis annis oculorum lumine caruisse dicebatur, ibidem feliciter [Ms., fideliter] orans uisum recepit. Eodem die seruus quidam S. Bauonis, Eberaldus uocabulo, de uilla Millinio [b 1Kb] , qui et ipse per plures annos lumen celi non uidit, cunctis qui aderant cernentibus, eodem in loco diu desiderata luce donatus est. Ipsa quoque die due uidue, que plurimis annis cece fuerant, ibidem illuminate sunt, quarum altera nomine Blidwara, de uilla Accinio [c 1Kb] ; altera Ricberta uocata, de uilla uuerminio [d 1Kb] fuisse narratur.

78. Deinde post dies uiginti quinque, id est, in festiuitate Assumptionis sancte Marie, femina quedam uocabulo Angarihilda, de uilla Goiaco [e 1Kb] , coram sacris Martyrum reliquiis, omni populo cernente, et  id quod euenerat admirante, ita incuruata est, ut penitus se ad celum uidendum erigere non posset. Eademque, sequenti die, id est decimo septimo Kalendas Septembris, in eadem ecclesia, cum euangelium legeretur, eodem populo teste, ita erecta atque in statum pristinum restituta est, ac si nunquam per ullam corporis sui lesionem ad terram fuisset inclinata. Postea uero, secunda et uicesima die mensis Septembris, id est decimo Kalendas Octobris, homo quidam de pago Texandria [f 1Kb] , ex uilla que Apennia nominatur, uocabulo Liodoldus, qui propter sinistri cruris ac pedis imbecillitatem duobus se baculis ad incedendum sustentabat, ita ibidem in conspectu populi perfecte curatus est, ut ultra iam in ambulando baculorum adminiculo non egeret.


79. Quarta uero die post patrationem huius miraculi, id est septimo Kalendas Octobris, iuuenis quidam surdus et mutus, sinistra quoque manu contractus, nomine Hunwaldus, de uilla Coruio [g 1Kb] nuncupata, cum ante sacras martyrum reliquias uenisset, atque ibi suppliciter orasset, statim per uirtutem  Christi, depulsis uniuersis quibus afficiebatur incommodis, ita sanus effectus est, ac si nunquam aut surdus, aut mutus, aut ex contractione neruorum in manu fuisset aliquo modo debilitatus. Sequentique die, hoc est sexto Kalendas Octobris, femina quedam, nomine Engilgarda, que per multos annos dira paralysis passione tenebatur, eadem in basilica, per merita beatorum martyrum, coram omni populo, est curata. Erat eadem ancilla pertinens ad episcopium Tornacense, de uilla que uuerecundia [h 1Kb] nominatur. In crastinum uero, id est quinto Kalendas Octobris, altera quedam femina, nomine Ramburga, de uilla Bertingaheim [i 1Kb] simili passione in inferiori corporis sui parte ualde debilitata, cunctis qui aderant uidentibus, coram eisdem  sanctorum reliquiis, perfectam membrorum suorum firmitatem recepit; atque a morbo, quo per decem annos laborasse ferebatur, Deo uolente, in momento temporis liberata est.

80. Eadem die uir quidam cecus, nomine Germarus, de uilla Schaltheim [i 1Kb] , que iuxta ostium Scaldis, fluminis in maritima Frisonum regione posita est; cum ibi, pro calamitate quam patiebatur, Domini misericordiam et beatos martyres inuocasset, diu negatum lumen cum letitia recipere meruit. Quarta autem die postquam hoc signum Domino uolente contigit, id est, pridie Kalendas octobris, quedam ancilla S. Bauonis, uocabulo Gundrada, de uilla Aldingaheim [k 1Kb] que tribus fere annis solem non uiderat, ubi se coram altari ad orandum prostrauit, lumen  quod amiserat, Christo Domino per merita sanctorum suorum largiente, recepit.



CAPUT IX.

Ad reliquias Traiecti depositas sanati ceci, surdi, muti, contracti, paralytici.

81. Tertium quoque libellum detulerunt mihi fratres de monasterio [l 2Kb] S. Seruatii confessoris, quod  situm est in ripa Mose fluminis, in uico qui hodieque Traiectus uocatur, et distat ab Aquensi palatio octo circiter leugas, estque habitantium et precipue negotiatorum multitudine frequentissimus, Cuius textus, si bene recolo, in hunc modum uidetur esse compositus: Aduentus sanctorum Christi martyrum, Marcellini et Petri, ad uicum Traiectum, contigit pridie Nonas Iunii. Nam ipso die uenit eis obuiam de eodem uico immanis multitudo populi, ad susceptionem illorum congregata, laudans et benedicens Deum super immensa atque menarrabili misericordia sua, qua per tantos patronos populum in se credentem et confidentem uisitare dignatus est. Cumque his laudibus et letitia spirituali usque ad basilicam B. Seruatii peruentum esset, celebratisque cum magna omnium gratulatione missarum solemniis, et uniuersis  ad sua reuersis, feretrum, quo sacri cineres aduecti sunt, a dextris altaris iuxta cancellos collocatum est; totusque ille dies, cum ingenti eodem in uico consistentis populi exsultatione atque iucunditate, consummatus est.

82. Cumque ad uespertinum officium iuxta consuetudinem celebrandam, eamdem basilicam fuissemus ingressi, aderat inter ceteros puer quidam, nomine Berngisus, quem propinqui sui de pago Cundensio [a 1Kb] , ante paucos dies illuc uenientes, adduxerunt cecum [Ms., cecus] a natiuitate. Qui subito coram omnibus in pauimentum cecidit, ibique aliquandiu uelut sopore depressus iacuit; moxque apertis oculis lucem, quam nunquam ante uidit, Christo Domino per merita  sanctorum suorum donante, conspexit. Exin quinta die, id est, sexto Idus Iunii, homo quidam, cognomento Hildimarus, qui surdus erat et mutus, coram eisdem sacris sanctorum reliquiis, et auditum pariter et loquelam per uirtutem Christi recepit.

83. Eodem quoque die puella quedam, de familia S. Lamberti, nomine Adallinda, que non solum surda et muta, sed etiam ceca, totoque corpore tam miserabili modo ex neruorum contractione erat complicata, ut genua pectori iungerentur, iuxta sacras Martyrum reliquias a suis posita, et uisum et auditum, loquelam etiam omniumque membrorum rectitudinem, ac salutem, coram omnibus qui aderant, mirabili celeritate, diuino munere, consecuta est.  Postridie uero, id est, quinto Idus Iunii, quidam seruus regius, nomine Berohadus, de uilla Cresciaco [b 1Kb] , in dextera sui corporis parte per totum ex neruorum contractione debilitatus et inutilis factus, cum ante memoratas sanctorum reliquias uenisset, statim erectus, et sanitati quam desiderabat sine mora est redditus. Similiter et puella quedam de ipso uico Traiecto, uocabulo Theothildis, cuius dextera manus erat simili contractione in tantum complicata atque distorta, ut ad omnem usum esset  inutilis, hec, eadem die, ante easdem sanctorum reliquias, pari modo curata est.

84. Quibus uisis, populus in basilica congregatus, cepit, pre nimia exsultatione atque letitia, in hymnis et litaniis, sublatis in altum uocibus, laudes Domino decantare. Cum subito intrauit puer quidam surdus, atque in media plebis multitudine stupefactus et attonito similis constitit. Ac deinde, cum ante altare sancti Saluatoris, quod in media ecclesia positum est, peruenisset, erumpente protinus de naribus eius sanguine, quo diu priuatus fuerat, auditus officio donatus est. In crastinum autem, id est quarto Idus Iunii, uisum est nobis ut feretrum, quod sacros Martyrum cineres continebat, altius eleuari deberet; ad hoc uidelicet, ut aliquanto  eminentius esset quam altare cui appositum erat, et facilius ab accedentibus cerni potuisset. Idque nobis facientibus, et inter faciendum litanias cum Dei laude canentibus, puella quedam de familia S. Seruatii, a natiuitate sua pedibus ex contractione distortis, manibus etiam ex neruorum distensione dissolutis, insuper et muta, quam paulo ante in basilicam sui detulerunt, et coram feretro posuerunt, subito sanitati est reddita; ita ut eadem hora et loqui, et incedere, et manibus ad omnia necessaria perfecte uti potuerit.

85. Femina quedam de ipso uico Traiecto, cum haberet ancillam cecam, nomine Adaigardam, ingressa basilicam tradidit eam sanctis martyribus Marcellino et Petro, ut per eorum suffragia uisum  recipere mereretur, ibique dimisit. Que cum, post peractum uespertinale officium, in eadem ecclesia substitisset, subito, uelut ab aliquo impulsa, in pauimentum cecidit; atque ibi diu uolutata, tandem, cum ingenti circumstantis populi stupore atque admiratione, clare uidens surrexit. Contigit hoc Idibus Iunii ad uesperum, ipso noctis incipiente crepusculo. Homo quidam de prouincia Burgundia, ex territorio Gennauensi [c 1Kb] , nomine Theotgarius, ea passione laborans quam medici Greco uocabulo spasmon appellant, Latine autem, ab assidua membrorum agitatione, tremulosa non incongrue uocari potest, uenit in basilicam: atque in media populi turba, que ad audienda missarum solemnia, ut in die Dominico moris est, fuerat congregata, constitit. Cumque,  post recitatam Euangelii lectionem, Christiane credulitatis symbolum recitaretur [Ms., caneertur], tremulosus ille subito ad terram corruit; et dum diuinum officium peragitur, pene immobilis ac mortuo quam uiuenti similior iacuit; multoque ex naribus eius sanguine manente [Ms., manante], post completum sacrum officium, cum magna inspectantis populi admiratione, sanus ac sine ulla trepidatione surrexit Factum est hoc miraculum decimo octauo kalendas Iulii, [d 1Kb] die Dominico, sicut superius comprehensum est.


86. Quarta autem feria, id est, decimo quinto Kalendas Iulii, puer quidam, nomine Folchardus, de monasterio quod Meldradium [a 1Kb] uocatur, qui erat cruribus ac pedibus miserabili contractione distortus, eodem in loco, coram omni populo, curatus est. Undecimo Kalendas Iulii uenit quidam homo ad ecclesiam, et inter ceteros intrauit, cuius dextra manus simul cum brachio modo mirabili mouebatur in gyrum, ac si molam uertere deberet, idque incessanter agebat. Is dicebat, ob hoc sibi hanc inquietudinem accidisse, quia die Dominica contra uetitum moleret; et iam annum integrum euolutum esse, ex quo huiusmodi pena multatus est. Qui cum ad sacras martyrum reliquias appropiasset, ibique fideliter eos inuocasset, molaris illa commotio subitanea  quiete sopita est. Hic homo de monasterio Scotorum, quod Fosse [b 1Kb] uocatur, se uenisse, Dothiumque appellari dicebat

87. In uigilia S. Ioannis Baptiste, que est die nono Kalendarum Iuliarum, uenit quidam uir Traiectum ad basilicam S. Seruatii, qui se de ciuitate Tornaco esse fatebatur. Is, ut ipse aiebat, fuit ab infantia surdus et mutus: ductusque a suis ad S. Sebastianum, cepit ibi et audire et loqui, sed inefficaciter, quoniam uerba eius uix intelligebantur; ipse quoque, cum alii ad eum loquerentur, tenuitatem auditus sui dissimulare non poterat. Qui ubi ad matutinum officium uenit, coram sacris reliquiis procumbens, obdormiuit. Nec multo post, uelut aliquo excitante euigilans, qui os suum pugno percussisset,  a circumstantibus perquisiuit. Cui cum omnes, neminem hoc fecisse, respondissent, surrexit: eademque hora sanus factus, perfecte, sine ullo impedimento, et audiuit et locutus est.

88. Eadem die, dum sacra missarum solemnia celebrantur, femina quedam, nomine Adallinda, duos cereos ad lumen in ecclesia faciendum detulit: quorum unum dextra manu cuidam ex custodibus, ut accenderetur, porrexit; alium autem interim, quasi de illo postea illuminandum, manu sinistra retinuit. Sed mirum in modum, dum custos sibi datum accendit, ille qui in manu femine remansit, cunctis cernentibus diuinitus accensus est.

89. Monasterium sanctimonialium, Eike [c 1Kb] uocabulo, situm super Mosam fluuium est. In quo quedam  Deo sacrata, nomine Saliga, toto corpore, excepto dextro brachio, diro paralysis morbo dissoluta iacebat. Huic per quietem quidam ex uicinis suis astitisse, ac tali sermone eam compellasse uisus est, ut diceret: » Quid agis? « Cui cum illa, non aliud quam se in lecto suo quiescere, respondisset, » Audistine,  inquit, aliquid de sanctis, qui in Traiecto ad S. Seruatium uenerunt? « Cui cum nichil de his se audisse respondisset, » Surge, ait, uelociter, atque illuc properanter uenire contende; nam ibi es omnium membrorum tuorum receptura sanitatem. « Sed cum expergefacta nichil de his facere curasset, iterum sequenti nocte ab eodem, simili modo, est admonita ut Traiectum pergeret. Illa tamen, ut prius, spreta monentis uoce, quo iubebatur distulit proficisci. Tertia uero nocte uidit eumdem sibi astare, et cum quadam seueritate, cur monita sua contempsisset, interrogare; baculoque, quem tunc manu tenere uidebatur, latus eius percutere, atque ut Traiectum uelociter pergeret, imperare. Nec illa iam ausa trine uisionis auctoritati  resistere, accitis ad se propinquis et amicis, Traiectum, ut sibi iussum erat, deducitur, et in basilica B. Seruatii iuxta sacros martyrum cineres collocatur. Cumque ibi promisse sanitatis prestolaretur euentum, quinto demum die postquam illuc uenerat, cum magna omnium admiratione, perfectam totius corporis sui meruit recipere sanitatem.



CAPUT X.

Duo miracula, intercessione S.S. Proti et Hyacinthi atque S. Hermetis, in ecclesia SS. Marcellini et Petri patrata.

90. Restant adhuc duo ualde preclara miracula, que non solum tegenda silentio non censeo, quin potius illorum conscriptione conuenientissimum quarto uolumini, quod in manibus habetur, finem me facturum  esse confido. Et licet eadem signa beatis martyribus Marcellino et Petro cum aliis sanctis possint uideri communia, ex eo quod unum ex his in aduentu [d 1Kb] reliquiarum sanctorum Proti et Hyacinthi, et iuxta ipsas reliquias gestum est; alterumque in die natalitio sancti Hermetis, suis [Ms., suo] ipsius reliquiis contigisse certum est; ideo tamen ipsis precipue adscribenda uidentur, quoniam in ea basilica facta sunt, in qua eorum sacratissima corpora requiescunt. Gestorum autem fides ad nos pertinet, qui presentes fuimus, et quibus ea diuina pietas uidere concessit. Ac proinde, omissa prefatione, ad ipsa que dicenda sunt miracula ueniamus.

91. Gregorius, Romane urbis episcopus, qui Eugenio [e 1Kb] simulque ualentino in pontificatus honore  successit, cum titulum S. Marci euangeliste, in quo presbyter fuerat, ampliare, et in eo monasterium uellet exstruere, quesiuit per cemeteria et ecclesias longius ab urbe constitutas, sicubi sanctorum martyrum corpora posset inuenire: inuentaque titulo, quem opere magnifico exstruxerat, curauit inferre. Casu  igitur factum est, ut eo tempore, quo sepulcrum beatissimi Hermetis erat aperturus, et sacrum illius corpus inde fuerat sublaturus, unus ex nostris, qui eodem anno supplicandi gratia, ut moris est penitentibus, Romam uenerat, congregate ad basilicam martyris multitudini cum ceteris peregrinis interesset. Is negotio, quod agebatur, diligenter inspecto, spem adipiscendarum memorati martyris reliquiarum, licet corde simplici, non tamen sine causa concepit, et Deusdonam diaconum, cuius in primo libro crebram fecimus mentionem adiens, obnixe rogauit ut ex his quantulumcunque a custodibus loci acciperet, mihique deferendum sibi prestaret. Qui confestim precibus eius annuens, id se sine mora facturum pollicetur; datoque custodibus pretio, non solum sancti Hermetis, sed etiam sanctorum Proti atque  Hyacinthi, quorum in eadem basilica corpora erant posita, reliquias accepit. Et illas quidem per quemdam familiarem suum, cui Sabbatino cognomen erat, simulque et nostrum, qui ei ut hoc faceret persuasit, mittere curauit: quod autem de corpore beati Hermetis potuit adipisci, ipse ad nos ueniens, pro ingenti munere, detulit. Cum autem de aduentu reliquiarum sanctorum Proti et Hyacinthi nobis esset indicatum, obuiam illis processimus; easque, ut par erat, honorifice suscipientes, atque basilice cum hymnis et orationibus inferentes, propter corpora beatorum Marcellini et Petri, cum feretro quo uenerant, collocauimus. Ubi cum in crastinum mulier quedam de proximo prediolo, quod Baldradestat nuncupatur, demone possessa cum cetero populo  fuisset ingressa, cepit nequam spiritus fremere, ac prostratam in pauimento collidere, suamque malitiam coram omnibus confitendo publicare. Cumque a presbytero se exorcizante fuisset interrogatus, quis esset, unde uenisset, quando et cur in eam intrasset; ad singula respondit, seque non solum demonem, sed etiam omnium uiuentium pessimum esse testatus est. Et cum presbyter ab eo causam tante nequitie requisisset, malam uoluntatem hanc sibi tribuisse fatebatur. Rursus cum ab eo quereret, si unquam in celo fuisset; in celo se fuisse, et inde propter superbiam deiectum esse, confessus est. Eidem percontanti, utrum Christum Dominum necne uidisset; ait, in inferno eum a se uisum tempore  quo pro humani generis saluatione mori, atque illuc descendere dignatus est.

92. Ubi uero ad id uentum est, ut eum interrogaret, si nomina martyrum nosset, quorum reliquie pridie eidem ecclesie illate sunt? » Notissima, inquit, mihi sunt eorum nomina: quia quando passi sunt, presens astabam, ac de eorum sempiterna gloria ingenti torquebar inuidia; quos etiam hic modo patior infestissimos: cruciant enim me tormento incredibili, atque inuitum de hoc uase, in quo diu latitabam, exire compellunt. « Cui presbyter: » Cum exieris, inquit, quo perrecturus es?---Ego, ait, in uiam pessimam perrecturus, et longinquas desertasque regiones petiturus sum. « Post hec cum  et occasionem et modum ingressionis sue iubente presbytero exposuisset, conuersus ad feminam: » Ego, inquit, infelix mulier, antequam exeam, ossa tua collidam atque confringam, teque debilem ac nostre societatis memorem relinquam. « Et cum illa, uelut infirmitatis sue conscia, cepisset uoce supplici atque submissa Sanctorum auxilium implorare, ille statim, per os ipsius cum ingenti austeritate fremens et increpitans, loqui uolenti silentium imperauit. Erat enim nobis, qui presentes eramus, ad uidendum ualde mirabile, quod ille spiritus immundus per os eiusdem muliercule tam diuerso modo loquebatur; et nunc masculine, nunc feminine uocis qualitatem sic ad purum exprimebat, ut non una sed due in ea acriter altercantes, seque ad inuicem  conuitiis lacessentes persone, esse uiderentur. Et reuera due erant, diuersa inter se uoluntate dissidentes: demonis una, possessum a se corpus collidere cupientis, mulieris altera, hoste quo tenebatur liberari desiderantis; que diuersitas uoluntatum, ex disparitate uocum ac dissimilitudine uerborum, que inter se [Ms. add. alternando] iactabant, satis clare atque aperte poterat intelligi. Completo igitur iuxta consuetudinem mysterii celestis officio, nobisque ad curanda corpora de basilica egredientibus, iussimus feminam cum custodibus ibidem, donec reuerteremur, opperiri, fiduciam habentes quod per uirtutem Christi et merita martyrum suorum, perfidus possessor eius cito foret exiturus. Neque nos spes nostra fefellit. Nam post refectionem ad ecclesiam regressi, exacto demonio, sanam illam et incolumem, ac per omnia mentis  sue compotem, atque in Dei laudibus exultantem inuenimus. Et hoc quidem signum in aduentu reliquiarum beatorum Christi martyrum Proti et Hyacinthi, iuxta modum a nobis comprehensum, constat esse completum: illud autem, quod sancto Hermeti adscribitur, quo sit ordine gestum, presenti narratione clarebit.

93. Colonia metropolis est in finibus Ribuariorum, super Hrenum posita. Ex qua femina quedam erat, a renibus deorsum diutina neruorum distensione in tantum debilitata, ut, negato sibi crurum ac pedum officio, non aliter quam sedens, porrectis in anteriora pedibus, ac manibus in terram positis innitens, seque hoc modo promouens, uicem  ambulandi explere potuisset. Hec, auditis miraculis atque uirtutibus, quas Dominus per sanctos martyres suos, Marcellinum et Petrum, in curatione infirmorum atque debilium, operatus est, ad basilicam eorum uenire gestiuit: et quoniam aliter commode nequiuerat, in naue mercatorum, qui illo ad festiuitatem eorumdem sanctorum ibant, aduecta est: uenitque illuc ad diem natalitium, atque ibi spe recuperande salutis aliquandiu morata est. Sed ubi uidit curationem suam esse dilatam---et reuera dilata erat, non negata; quia non alibi, sed ibi; neque tunc, sed alio tempore fieri debuit---statuit Moguntiacum proficisci. Erat enim in proximo festiuitas  [a 1Kb] sancti Albani martyris, cuius apud eamdem urbem et basilica et percelebre monasterium est. Quo cum uenisset, et apud memoriam martyris, pro restitutione salutis sue, Domino supplicasset, uidit per soporem quemdam iuuenem clericum sibi assistentem, ac nouos calceos manu ferentem, atque ut eos acciperet pedibusque indueret imperantem: se quoque ita fecisse. Illum deinde precepisse, ut his calceata ad locum, unde illo uenerat, reuerteretur, ibique aduentum medici prestolaretur, qui eam esset procul dubio sanaturus. Que ubi euigilauit, uisioni fidem accommodans, quanta potuit celeritate ad sanctorum martyrum salutifera limina reuersa est; ac per duos menses in eodem loco inter alios pauperes conuersata, pollicitationem uisionis opperiebatur. Cum interim,  circa medium fere mensem Augustum, Deusdona diaconus, cuius in primo operis huius libro crebram fecimus mentionem, Roma ueniens, unum articulum digiti beati Hermetis martyris pro magno nobis munere detulit. Quem accipientes, capsula reconditum, in superiori parte basilice, supra ipsum occidentalem ecclesie introitum collocauimus. At femina que, ut dixi, uisione diuinitus admonita illuc uenerat, et duobus iam exactis mensibus, nichil promisse opis sibi aduenisse cernebat, delusam se uano somnio existimans, reditum in patriam meditari cepit. Statuitque cum negotiatoribus, qui se reducerent, ut proxima Dominica, que quinto Kalendarum Septembrium die [b 1Kb] simul cum anniuersaria sancti Hermetis solemnitate erat futura, nauem eorum,  in regionem suam reuersura, conscenderet. Iamque instante nocte, que diem profectioni condictum erat sine dubio precessura, cum nos secundum consuetudinem,  completo nocturnali officio, ad quiescendum [Ms. add. ecclesia] fuissemus egressi, ceteris exeuntibus, femina illa introire uolens, in ipso limine consedit. Ibique coram omnibus stupore quodam oppressa, parumper obticuit; ac deinde erumpente ex omnibus pedum unguibus aliquanto sanguine, ad se reuersa, manum circumstantibus porrexit, erectaque in pedes, ad sepulcrum martyrum ambulare cepit. Quo cum peruenisset ad orationem coram altari prosternitur, ibique tamdiu iacuit, quoadusque hymnus, quem exultantium simul atque mirantium multitudo Deum laudans deuotissime cantabat, compleretur. Quo finito, sana surrexit, sed in patriam ulterius redire noluit. Merito igitur miraculum istud beato Hermeti ascribitur, cuius die natalitio, et sub cuius reliquiis gestum  esse constat. Sed nequaquam sanctissimi martyres Marcellinus et Petrus eiusdam operis exortes esse possunt, in quorum basilica patratum est; et quos ipsa, que curata est femina, toto peregrinationis sue tempore, ut se adiuuarent, semper inuocauit.

94. Hec sunt que de innumeris sanctorum uirtutibus, aut a nobis uisa, aut fidelium ueraci relatione comperta, litteris ac memorie mandare decreuimus; que Christi amatoribus ac martyrum eius ueneratoribus ad legendum grata fore non ambigo: quoniam nichil eis uidetur impossibile, quod ut fiat Deo omnipotenti placuerit. Incredulis autem ac sanctorum glorie derogantibus, quia fastidiosa esse non dubito, ne omnino legere uelint, suadendum censeo: ne forte uilitate nostri sermonis offensi, blasphemiam  et inuidentiam deuitare non ualeant; ac sic Deum et proximum, quos amare iubentur, se odisse declarent





[a 1Kb] RHYTHMUS EGINHARDI ERUDITISSIMI uIRI DE PASSIONE CHRISTI MARTYRUM MARCELLINI ET PETRI.

[Acta Sanctorum Bolland. tomo I Iunii.]



1. Erat quidam exorcista sanctus [b 1Kb] , Petrus nomine,
Qui doctrinam magni Petri secutus apostoli,
ueram fidem Iesu Christi predicauit gentibus.
Malignorum adiurator iste fuit demonum,
Atque atros uerbo potens effugabat spiritus,
Perque signum sancte crucis egros sanos fecerat.
Quem pagani comprehensum duris nectunt uinculis,
Ac per multa laniatum tormentorum genera,
Ad extremum tenebroso manciparunt carceri.
Imprudentes arbitrati quod per artus corporis 
Pena inflicta preualeret Christi fidem tollere,
Sed cor, celo fixum manens, nescit flagris cedere.
Cui custos deputatus prefuit Arthemius,
Qui reorum turbam diris constringebat uinculis,
Atque claustra caligosi seruabat ergastuli.
Erat cui chara ualde nata, uirgo nomine,
Que inuasa pre feroci uexabatur demone,
Et paterna seua pena cruciabat pectora.

2. Quod cum Petrus comperisset, compellat Arthemium.
Monens simul et exhortans, Christi miles inclytus, 
Mercaretur sancta fide ut salutem filie:
» Deum, dixit, crede Christum, qui creauit omnia,
Qui celum terramque sua continet in dextera,
Et qui miti potentatu protegit quod possidet. «
Hec beato proferente Petro Christi famulo,
Custos ille tenebrosi carceris Arthemius
Plura dicta contra refert, sed eadem friuola:
» Non est, inquit, uerum, Petre, neque uerisimile
Meam tuus possit Christus ut saluare filiam,
Qui nullum exhibet suis solamen cultoribus.
Ferret, puto, si ualeret, opem suis famulis,
Sed hoc illum non ualere produnt illa uerbera,
Que tu dudum propter ipsum tolerando deficis. «
Ad hec Petrus uultu leto pauca uerba referens. 
» Christum, inquit, confitemur, et in ipsum credimus,
Qui est solus seculorum Saluator et Dominus.
Ipse ualet, quidquid sibi placuerit, facere,
Tam celo terraque potens, quam et ponti fluctibus,
Cui seruit totum suis celum cum sideribus.
Ille potest, quandocunque sibi placet, soluere
Duros nexus catenarum, quibus uinctus teneor,
Et de cunctis tormentorum penis tutum reddere.
Sed meum credo quod nolit impedire brauium,
Quin peccatis depurgatum peruenire faciat,
Per tormenta passionis, ad perennem gloriam.
uellem tamen, o Arthemi, faceres periculum,
uerum siet, anne falsum, quod de Christo credimus,
Quodque illum tam potentem omnes esse dicimus. « 

3. Ad hec antri carceralis custos, nondum credulus:
» Fiat, ait, quod hortaris, hodieque clareat,
ualeat quid Christus tuus, quem me rogas credere.
En ego nunc tuis uinclis superaddam uincula,
Teque ipsum tenebroso clausum linquam carcere,
Atque antri postes seris stringam firmioribus.
Si te tantis innodatum liberarit nexibus
Christus uester, ac solutum sospitem reddiderit,
Credam illum, atque Deum colam sine dubio;
Ea tamen ratione, si redemptam uidero,
Ipso Christo faciente, meam charam filiam,
Ab illius dominatu, quo uexatur, demonis. «
Tunc subridens fortis ille Petrus Christi famulus:
» Fides, ait, imbecilla confirmari poterit,
Si, que uerbis promisisti, factis adimpleueris; 
Meque, humana sine ope atque amminiculo
Isto tetro quo includor liberasum carcere,
Domus tue limen pede penetrasse uideris:
Et non tantum contemplatu, sed palmarum tactibus,
Explorando comprobabis ipsum tibi assistere,
Quem inclusum dimisisti tenebroso in carcere. «
Ad hec uerba crebro caput agitans Arthemius,
Et non credens Deum posse tanta bona facere,
Tali Petro seruo Christi respondet affamine:
» Homo, inquit, mente captus, aliena loqueris,
Quod ex multis accidisse reor passionibus.
Quas tu diu propter sectam Christianam sustines. « 

4. Ita dixit, et abscessit, seque domum contulit,
Coniugique cuncta sue, cognomento Candide,
ualde stupens atque mirans dicta Petri retulit.
Cui coniux dubitanti corde fatur credulo,
Se mirari quod insanum uoluisset dicere,
Quem audisset sospitatem filie promittere;
Nec hoc diu differendum esse quod promiserat,
Sed presenti se facturum fateretur tempore,
Et quod dixit ac spopondit, hodie clarescere.
Ille uero contra nitens, uxorem increpitat,
Cur his uerbis fidem daret, et appellat fatuam,
Quia Christum Deum Petri tam potentem crederet,
» Non est, ait, numen ullum, sed nec ipse Iupiter,
Quod eumdem sic conclusum possit uinclis soluere,
uel ex antri tetro lacu liberum dimittere. « 
Illa Petri uerbis credens, quibus se promiserat,
Per uirtutem Iesu Christi mira posse facere,
Tali sibi resistentem repulit elogio:
» Hoc est, inquit, quod augebit Dei sui gloriam,
Cum per illum erit factum, quod patrare nequeunt
Illa magna, que a nobis nunc coluntur, numina. «

5. Hec dum simul ac uicissim alternando conferunt,
Atque, solis orbe merso, stelle noctem proferunt,
Ecce Petrus, ut promisit, adest admirantibus,
Signum crucis manu gestans, ueste fulgens candida;
Seque uerum Christi seruum, et non falsum aliquid
Esse monstrat, dum multorum contrectatur manibus.
Hec cernentem stupor ingens arripit Arthemium;
Atque Petri sine mora pedibus aduoluitur, 
Deum solum uerum Christum magnis clamans uocibus.
Hoc et coniux, hoc et cuncta consonat familia
Esse nullum nisi Christum, rerum potentissimum,
Quem beatus predicasset Petrus atque coleret.
In aduentu cuius ipsum, quod eorum filiam
Diu male possidendo uexabat, demonium
Fugit statim, et inuitus Dei uirum predicat,
Ut in alto malum [a 1Kb] atrox audiretur ere:
» uirtus, dicens, Christi, Petre, in te manens pepulit
Me de illa, quam tenebam usque modo, uirgine. «

6. Hec tum Petro faciente per uirtutem spiritus,
Fama uelox, per uicina statim loca uolitans,
Multos ualde congregauit uiros atque feminas.
Nam non minus quam trecenti conuenere masculi, 
Mulierum quoque maior numerus confluxerat,
Simul omnes admirantes sanctam Christi gloriam
Etenim cernebant cuncti, quod in Christi nomine
Omnes morbi sanarentur per supernam gratiam,
Perque sacra Petri iussa pellerentur demones.
Et uidentes, corde puro capere desiderant
Fidem Christi salutarem, simul atque flagitant
Ut in sacri mererentur unda fontis ablui.
Huc statim, uocante Petro, uenit Christi famulus,
Magnus martyr et confessor, Marcellinus presbyter,
Ut nouellum confirmaret baptismate populum.
Que dum essent adimpleta competenti ordine, 
Nutu Dei quaterdeni dies euoluti sunt,
Per quos sancti noue gentis nationem roborant
Ut, in Christo permanentes, creaturas colere
Nolint, uitam neque istam uelut magni quippiam
Amplectantur; immo uelint propter ipsum perdere.

7. His exactis, adest seui missus lictor iudicis,
Iubens omnes qui fuissent tetro clausi carcere,
Ad conspectum nocte prima arbitri assistere.
Quod extemplo cum audisset atri custos carceris,
Blandis uinctos, qui aderant, uocibus alloquitur,
Irent cuncti, quoquo uersum uellet quisque pergere.
» Qui ad palmam, inquit, regni peruenire cogitat,
Ille mecum ad Sereni iudicis presentiam,
Penas ibi subiturus, pergere non hesitet [a 1Kb] .
Si quis uero nondum uitam mundialem spernere 
ualet, atque tormentorum est pauore territus,
Eat liber, quo uoluntas illum sua tulerit. «
Ecce autem iudex, primo noctis gallicinio,
Surgit uigil, ac furenti uoce iubet noxios
Suis omnes alligatos exhiberi uisibus.
Huic presto, tenebrosi custos astans carceris:
» Petrus, ait, exorcista, quem puniri iusseras,
Per uirtutem sui Christi cunctos uinctos soluerat;
Et catenis absolutos, ire iussit liberos.
Ipse tamen, Marcellinum quemdam secum retinens,
In qua semel missus erat permanet custodia. «
Hec dicentem furibundus imperat uicarius
Plumbo cesum, atque uinctum, carceris Arthemium
In obscuram atque arctam recipi custodiam.

8. Sanctos uero Marcellinum atque Petrum martyres,
Questionem habiturus de illorum actibus,
Suo iubet seuus iudex tribunali assistere.
Quos ut toruis coram stantes conspicatur uultibus,
Blandis primo compellandos arbitratus uocibus,
Ut eorum permutaret mentium propositum:
» Pena, dixit, uos minore plecti posse dicerem,
Nisi cunctos criminosos, qui uobiscum carceris
Antro clausi tenebantur, effugisse cernerem,
Et hoc factum uestro nossem Christiano dogmate,
Per quod male miserorum mentibus illuditis
Fascinantes ac fallentes magicis uersutiis. «
Cui magnus Christi martyr Marcellinus presbyter,
Forti pectus pietatis plenum gerens spiritu, 
Pauca quidem, sed non parua, uerba contra reddidit:
» Non est, inquit, criminosus nec dicendus noxius,
Qui, omisso paganismo, Christo cepit credere,
Atque illi sana mente seruiendum iudicat.
Hoc qui facit, Dei summi filius uocabitur,
Et a cunctis peccatorum absolutus sordibus,
uere esse quod uocatur, Deo dante, uisitur. «
Hec dicentem Marcellinum imperat minaciter
Seuus iudex, sub duorum pugnis cesum subigi:
Et in locum, omni luce qui careret, proiici;
In quo uitrum super humum fecit fractum spargier,
Ac desuper assertorem ueri nudum sternier [b 1Kb] ,
Atque uinctum uolutari illis in fragminibus; 
Omni uictu abstineri Christi iubens famulum,
Ut, his penis enecatus, interiret propere,
Cui fidem extorquere se non posse uiderat.

9. Tum deinde Petrum uidens, talibus alloquitur:
» Nolo, inquit, arbitreris, iterum eculeo
Te torquendum, uel ignitis exurendum faculis.
Immo noris, quod nectendus nodis fortioribus,
Stipitique applicatus luce stabis crastina,
Ac ferarum laniatu uitam breui finies. «
Tum beatus respondendo Petrus forti pectore,
Iram uolens contumacis concitare iudicis,
Tali uoce seuientem prouocat insaniam:
» Cum Serenus uociteris, miror ualidissime,
Cur tam tetro uultum geras obfuscatum nubilo
Ut mensuram peruidere propriam non ualeas. 
Esse namque te mortalem uniuersi nouimus;
Et tu, uelut quiddam magnum in te uigens maneat,
Grandes penas comminaris Christiano populo;
Stulta nimis ac feroci confidens audacia,
Immortalem Christi fidem, de credentum cordibus,
Exturbari unquam posse penis temporalibus.
Sacerdotem quidem Christi, quem rogare poteras,
Ut pro tuis exoraret plurimis excessibus,
Pugnis cesum atque uinctum mancipasti carceri.
De quo tamen tristi facto, uero letus gaudio,
Magnus ille martyr Christi modo nichil queritur;
Immo rerum conditori dignas refert gratias. «
His auditis, efferatus tormentorum arbiter,
Petrum iubet catenarum comprehensum pondere
Oneratum, in obscuram recipi custodiam:
Et in cippo furibundus precipit arctissimo,
Plantas simul atque crura pretiosi martyris,
Ne abire preualeret, includendo comprimi.

10. Sed cum essent isto modo separati martyres,
Celso missus uisitator celi uenit culmine,
Ad beatum Christi testem consolandum, angelus.
Qui dum sanctum inuenisset uitro superpositum
Marcellinum, sine ueste nudo uinctum corpore,
Christo Deo supplicantem, sicut erat solitus,
Soluit statim, et opertum indumentis propriis,
Quoquouersus precedentem se sequendum imperat,
Eo dicens perducendum, ubi Petrus fuerat.
Cumque esset illo uentum, uerus Dei nuntius,
Petro statim absoluto, Marcellino precipit,
Ut se ambo precedentem sequerentur pariter. 
Quem sequentes intrauerunt domum quamdam subito,
In qua erat congregatus Christianus populus,
Qui per ipsos ad diuinam doctrinam peruenerat.
Tum precepit ille magnis angelus martyribus,
Ut cateruam congregatam confirmare studeant,
Per septena proximorum dierum uolumina:
Ac tum demum seuienti se tyranno proferant,
Ostendantque parum posse illius potentiam,
Contra Dei continentis cuncta prouidentiam.

11. Tum sequenti luce iussit iudex crudelissimus,
Ut ministri uisitarent loca, quibus martyres
Clausos simul et ligatos custodiri iusserat. 
Cumque ibi non repertos referentes dicerent,
Ire iussit, et adduci, una cum Arthemio,
Eius quoque mulierem, cognomento Candidam,
Atque natam eorumdem, nuncupatam uirginem
De qua Petrus exorcista demonem expulerat,
Et purgatam, regi Christo credulam reddiderat.
Hos adductos ille truci intuitus oculo,
Diis iussit, immo tetris ut litarent laruulis,
Atque sacram Christi fidem abnegando linquerent.
Et cum nolle peruidisset imperata facere,
Iussit seuus ut in [a 1Kb] ingenti ruderum congerie,
More pressi noxiorum, necarentur pariter.
Qui cum uincti ducerentur uiam per Aureliam,
uident simul Marcellinum atque Petrum martyres,
Et cum eis multam ualde populi frequentiam. 
Quibus uisis, profugisse tremefactos asserunt,
Qui beatos confessores, catenarum pondere
Pregrauatos ac depressos, puniendos traxerant.
Quos ut pii fugientes turba uidit populi,
Precurrendo festinauit preuenire pauidos,
Ac mulcere cor furentum uerbis cepit mitibus.
Sed non ualens quod uolebat pia plebs perficere,
Loco fixos retentauit, donec Christi famulus
Marcellinus obtulisset salutarem hostiam.
Nam in specu, quo futura sperabatur passio,
Martyr Christi celebrauit missarum solemnia,
Quis completis, abscesserunt quos abire iusserat.

12. Tum conuersi Marcellinus atque Petrus martyres,
Ambo simul perfidorum alloquuntur populum,
Atque tali furibundos compellabant famine: 
» En uidistis, quod in nostra ditione fuerat,
Ut uos modo, quo uellemus, ualeremus ledere,
Et quos uinctos tenebatis, ui ereptos tollere.
Sed hoc nolle Christiana fecit patientia,
Quam suorum inferendo [b 1Kb] famulorum sensibus,
Suo mites ac modestos Christus facit munere.
Et nunc quidem nos, superna suffragante gratia
Hinc abire poteramus, si hoc ferret animus.
uos contra [c 1Kb] quid possitis, tandem palam dicite? «
Tum frendentes ac frementes Satane satellites,
Primo ipsum, quem trahebant, trucidant Arthemium,
Ense duro ferientes effecerunt martyrem.
Cuius neci coniunxerunt coniugem ac filiam;
Quas, per crypte liminare preceps datas, obruunt
Saxis simul atque magnis arenarum molibus. 

13. Tum beatos assertores ueritatis alligant
Marcellinum atque Petrum, auidos martyrii;
Annectuntque catenatos arborum stipitibus,
Donec tetro nuntiarent tormentorum arbitro,
Atque ipso comperirent, decernente iudice,
Quali morte magni forent consumendi martyres.
Qui dum cuncta cognouisset gesta queque iusserat,
Nigram iubet intra siluam sanctos duci martyres,
Et inibi capitalem capere sententiam.
Quo cum eos deduxissent demonum satellites,
Illi leti et alacres laudantesque Dominum, 
Locum sue passioni largiorem faciunt.
Nam et spinas atque uepres euellebant manibus
Ipsi suis, ut purgando terram puram redderent,
Sacrum erat que illorum exceptura sanguinem.
Tunc orantes, atque pacis sibi dantes osculum,
Genu flexo, percussorem patienter perferunt,
Ac proiecta graui petunt celum carnis sarcina.
Quorum ipse, qui eosdem magnos Christi martyres
Ferro iussus iugulauit, se uidisse fassus est,
Carnis uinclis absolutos euolasse spiritus,
Forma quasi uirginali, tectos ueste fulgida,
Auro quoque radiantes ac gemmarum lumine,
Angelorum coruscantum circumdatos agmine,
Letabundos cum immensa lucis affluentia,
Supra cuncta penetrando celsa mundi sidera, 
Subleuatos ad eterna celi regna scandere.

14. Due quedam referuntur Rome nate femine,
Una dicta est Lucilla, Firminaque altera,
ueram puris retinentes Christi fidem cordibus;
Que propinque ter beati martyris Tiburtii,
Ad illius sancrosanctum assidentes tumulum,
Deo gratas uigilando ducebant excubias.
Quibus ipse, cum beatis semet comitantibus,
Marcellino atque Petro, manifeste retulit
Per soporem, ubi sacra iacuissent corpora
Eorumdem electorum, atque simul admonet
Ut euntes absque mora, illa statim auferant,
Et in crypta suum prope curent corpus ponere.
Que preceptis obsequentes, Nigram siluam adeunt,
Sublatosque beatorum inde portant cineres; 
Et in specu deponentes, iusso loco tumulant.
Quas ad ista peragenda adiuuisse referunt
Duos quosdam de sacrate sedis apostolice
Clericis, quos ordo sacer nominat acolythos.

15. Hec ut gesta referuntur, retulisse asserunt
Illum ipsum, qui eosdem interemit martyres,
Et ab illo didicisse Damasum pontificem,
Cum, etate puerili, per eadem tempora,
Sub magistro ministraret, et ad magnum cresceret
Rerum culmen, tunc Romana lector in ecclesia;
Post hec cuncta memorasse, ac mandasse litteris,
Cum illius alme sedis obtineret apicem,
Et in tota principatu polleret ecclesia.
Ille autem, qui beatos martyres percusserat,
Dorotheus cognomento, per diuinam gratiam 
Ad baptismi sacramentum peruenisse dicitur,
Sacram sedem tunc regente Iulio pontifice,
Publicam simul puramque gessit penitentiam,
Atque morum probitate consequi promeruit
Sempiterni saluatoris salutarem gratiam,
Per illorum, quos percussit, beatorum martyrum
Nunc et semper memorandam miram patientiam.
Qui de mundi triumphantes principe diabolo,
In supernis collocati semper gaudent sedibus,
Coram Christo, per eterna seculorum secula.





EGINHARDI CHARTAE.



I. Charta qua Eginhardus, annuente Imma uxore sua, cellam Michelstadt cum appenditiis, retento eiusdem usufructu, monasterio Laureshamensi concedit. 


Dominus ac Redemptor noster corporaliter in terris conuersatus, homines, uariis sordibus peccatorum inquinatos, admonere dignatus est, dicens: Date eleemosynam, et ecce omnia munda sunt uobis; et iterum: Facite uobis amicos de mammona iniquitatis, qui uos recipiant in eterna tabernacula. Idcirco nos, in ipsius Dei omnipotentis et ista iubentis nomine, Eginhardus et Imma, simul de salute animarum nostrarum cogitantes, et de abolendis peccatis  nostris, beateque ac perpetue uite premiis consequendis pari deuotione tractantes, hoc testamentum facere decreuimus. Per quod spontanea et integra uoluntate donamus, quod ab hodierna die donatum esse uolumus, id est, cellam nostri iuris uocabulo Michlenstat, sitam in pago Plumgowe, in silua que dicitur Odenewalt super fluuium Mimilingum, quam nobis gloriosissimus princeps domnus Hludowicus imperator largissima liberalitate concessit, et de iure suo in nostrum ius solemni donatione transtulit, ac precepti sui auctoritate in proprietatem nobis confirmauit. Hanc, ut diximus, cellam sub integritate cum omnibus appendiciis et terminis suis, et cum omnibus ad se pertinentibus, id est, basilicis, domibus, ceterisque edificiis, terris, pratis, siluis, campis,  pascuis, aquis, aquarumue decursibus, cultis locis et incultis, mobilibus rebus et immobilibus, ac seipsas mouentibus, mancipiis diuersi sexus et etatis, numero centum, donamus et tradimus ad basilicam siue monasterium uenerandi martyris Christi Nazarii, quod uocatur Lauresham, et est constructum in pago Rhenense, in ripa fluminis quod dicitur Wisgoz, ubi tempore presenti uir uenerabilis Adalungus abba Deo deseruientis congregationis pastor et rector esse cognoscitur. Ea uidelicet ratione memoratam donationem atque traditionem facientes, ut, quamdiu in hac mortalitate diuina iussione uixerimus, habeamus predictam cellam in nostra potestate, et sub nostra ordinatione, absque ullius persone  aut potestatis contradictione uel impedimento, tam simul, quam singillatim per successionem, si, uno superstite, alter e nobis ante decesserit. Filios quoque si nos habere contigerit, unus ex eis in eadem possessione nobis iure precario succedat. Post obitum uero nostrum, memorata cella cum omni integritate ad prenominatum uenerabile monasterium absque ullius contradictione recipiatur, et in eius potestate atque dominio perpetuo permaneat.  Et si aliquis contra hoc nostre donationis testamentum resultare uoluerit, aut illud conuellere atque euacuare temptauerit, primitus Christum et sanctum martyrem eius Nazarium nefandis ausibus suis contrarium sentiat, et insuper, fisco distringente, mulctam de rebus propriis parti predicti uenerabilis monasterii coactus exsoluat, auri uidelicet libram unam, argenti pondo XII. Et hoc testamentum, atque hec donatio nostra firma et inuiolata permaneat. Et si, quocunque tempore, a quolibet homine aliud instrumentum in nostro nomine prolatum fuerit, quod huic nostro testamento contrarium sit, indicium datorum anterius uel posterius habens, etiamsi manu nostra uideatur uel dicatur esse firmatum, uacuum et inane remaneat, et nullum effectum  obtineat; sed, ut prediximus, hec donatio nostra perenni stabilitate firma et inuiolabilis perseueret, stipulatione subnixa. Et ut hoc testamentum, iuxta legis consuetudinem, integram firmitatem accipiat, proprie manus subscriptione illud firmare decreuimus, et idoneorum testium, qui ipsam donationem uiderunt, signaculis roborari fecimus.---Facta donatio in Laureshamo monasterio, II Idus Septembris, anno uI regni domini nostri Hludowici gloriosissimi imperatoris in Dei nomine feliciter.

Ego Eginhardus peccator et donator recognoui et manu propria subscripsi. Ego Imma consensi et subscripsi. +Signum Rabangarii. +Signum Warbotonis. +Signum Wolfberti et aliorum.


Ego Hirmimarus diaconus et notarius imperialis, rogante Eginhardo, hoc testamentum scripsi et subscripsi.



II. Descriptio locorum terminorumque uille Michelstadt ab ipso Eginhardo facta.


Quoniam sunt quidam qui, fastu seculari turgentes et semetipsos amantes, a Christi fidelibus sacris ecclesiis seu monasteriis contradita inuadunt, aut ut sibi hereditario iure retineant, aut mundiali baltheo in beneficio diuidant: ego Eginhardus, ne in his, que de regia manu Hludowici imperatoris in loco Michlenstat contraxi, manus iniquorum preualeat, aduertat, obsecro, fidelium tam sequentium quam  presentium memoria, qualiter in unum sint collecta, quibusue expressa uocabulis. Postquam eum locum prenominatum Laureshamensium dominationi subiugare disposui, adscitis quibus notum fuerat, terminum et uocabula locorum diligenter inuestigaui, et recenti memoria notarium meum Lutherum exprimere litteris iussi: ea uidelicet circumspectione, quia multorum monasteriorum eis predia coniunguntur, et diuersorum dominorum beneficia circumquaque  terminantur. Hec igitur terminorum loca et locorum uocabula designantur hoc modo: Dum a monte Mamenhart incipiunt, et totum eundem montem usque ad plateam comprehendunt; a platea usque ad duplicem quercum; inde inter Ulenbuch et Rumpheshusen ad quercum; de quercu ad fluuium Bramaha; per huius descensum in Willinebach, per huius ascensum usque ad lapideum riuulum; inde ad Willineburch, per unam portam intro, per alteram foras. Inde in ripam Euterun, per huius descensum ad Langenuirst, ubi Langenuirst scinditur. Super Langenuirst ad Breitensol; inde per Eichendal ad flumen Urtella. Per huius ascensum in uinsterbuch; inde ad Phaphenstein Eginhardi. A Phaphensteine supra Richgeressneitten; inde ad uerticem Clophendales ad Clophenberck; inde in Cuningesbrunnen.  Per huius descensum in Mimelingen; per huius ascensum ad Manegoldescellam; ab hac in fluuium Mosaha. Per huius ascensum in Geroldesbrunnen; inde ad Ellenbogen in flumen Branbach. Per eius descensum in Mimelingen; ex qua ad quercum inter Grascapht et Munitat; inde iterum ad montem Mamenhart.



III. Charta Eginhardi, monasterii S. Seruatii confessoris abbatis, qua Meginfridum eiusdem monasterii seruum, ad sacros ordines electum, solemniter manumittit. 



Auctoritas ecclesiastica patenter admonet; insuper et maiestas regia canonicis decretis religione constantissima concordat, ut quemcunque sacros ad ordines, ex familia propria, promouendum ecclesia queque delegerit, hunc in presentia sacerdotum, ceterorumque clericorum canonice degentium, simulque et nobilium laicorum, is, qui tunc temporis eiusdem ecclesie rector fuerit, manumissione solemni a iugo seruitutis absoluat, eiusque libertatem datam illi, coram testibus, ingenuitatis charta confirmet. Idcirco ego in Dei nomine Eginhardus abbas uenerabilis monasterii sancti Seruacii confessoris Christi, hunc famulum ecclesie nostre, nomine Meginfridum, ad sacrum ordinem ab unanimitate uenerande congregationis nostre concorditer electum,  ad altaris cornu, in presentia sacerdotum et nobilium  uirorum, per ecclesiastici atque imperialis decreti, sicut superius conscriptum est, auctoritatem, ciuem romanum statuo; et per huius pagine, que ob confirmandam eius ingenuitatem a me conscripta est, traditionem, a uinculo seruitutis absoluo: ita ut ab hodierno die uel tempore bene ingenuus, atque ab omni seruitutis uinculo securus permaneat, tanquam si ab ingenuis fuisset parentibus procreatus uel natus. Eam denique pergat partem, quam ei canonice liberationis honor concesserit, habens ad hoc portas apertas, sicut ceteri ciues romani. Ita ut deinceps neque nobis, neque successoribus nostris ullum debeat noxie, uel seruilis conditionis seruitium, neque aliquod libertinitatis obsequium; sed omnibus diebus uite sue sub certa plenissimaque ingenuitate, sicut alii ciues romani, per hunc manumissionis  atque ingenuitatis titulum, semper bene ingenuus atque securus existat; et de peculiare quod habet, aut quod abhinc assequi potuerit, faciat secundum canonum auctoritatem libere quidquid uoluerit. Et ut hec manumissionis et libertatis auctoritas inconuulsam atque inuiolabilem obtineat firmitatem, manu propria subter firmaui, sacerdotes quoque et clerum ecclesie nostre, necnon et laicos nobiles, qui huic absolutioni presentes fuerunt, similiter subter firmare rogaui. Actum Traiecto citra Hrenum in monasterio sancti Seruasii, anno, Christo propitio, imperii domni [Hludowici] uI, indictione XIIII.---Ego Eginhardus abbas, manu propria subscribendo firmaui.



Iu [a 1Kb] Commutatio mancipiorum inter Eginhardum abbatem et Theodradam monasterii S. Marie Argentogilensis abbatissam. 


Oppitulante Domino Iesu Christo, placuit atque conuenit inter Theodredane nobilissima abbatissa de monasterio sancte Marie Argentogilense, nec non et inter uenerabilem Eginhardum abbatem, una cum consensu et uoluntate ancillas Dei ibidem consistentium, et bonis hominibus consentientes, ut mancipia inter se commutare uel excamiare deberent. Quod ita et fecerunt. Dedit igitur precellentissima Theodrada abbatissa de ratione sancte Marie partibus Eginhardi abbatis, homine aliquo,  nomine Gulfoco presbytero [b 2Kb] . Similiter pro huius  rei compensatione dedit econtra domnus Eginhardus uenerabilis abbas partibus sancte Marie mancipia duo his nominibus, Imboldo et uulframno, ita ut ab hodierna die quidquid de hoc quod unusquisque ex nobis accepit, pro oportunitate sua facere elegerit, liberum in omnibus perfruatur arbitrio. Et illud pro firmitatis studium inter nos successoribusque nostris inserere pactum, ut duas epistolas de hac re uno tenore conscriptas facere seu conscribere deberemus. Quod ita et fecimus. Nec nobis, neque successoribus nostris, contra pare suo de hoc quod accepit a pare suo ullo unquam tempore calumniam aliquam uel repetitione generare presumat. Quod qui fecerit, rem quam accepit amittat, et insuper pari suo, cogente fisco, auri libra una, argenti pondua sex coactus  exsoluat, et repetitio sua nullum obtineat effectum, sed presentes commutationes has firmas et stabiles ualeant perdurare.---Actum Argentogelo ante basilica sancte Marie, anno undecimo regnante domino Hludowico piissimo imperatore.

+Signum Egishario uicedomino. +Signum Theotboldo. +Signum Derulfo. +Signum Berhario. +Signum Aneloni. +Signum Anseluco.



u. Charta Eginhardi S. Blandinii Gandensis abbatis qua Nordberto prestarie concedit quasdam res ad monasterium Blandiniense ab eodem delegatas. 


uenerabile in Christo Eginhardus abbas. Dum non  est incognitum qualiter res tuas quod tu comparasti et ad monasterium nostrum tradidisti et ad opus fratrum nostrorum delegasti atque firmasti, sed postea tua fuit petitio, et nostra non denegauit uoluntas, ut ipsam rem et illa terra, quod Thiodsumda habuit, per beneficium nostrum tibi Nordberto hoc prestitissemus. Quod ita et fecimus; et ad onorem tuum quando aliquantis temporibus ad monasterium nostrum uenires, tibi prouendam dare faciamus, et pro usu fructuario de ipsas res nobis censum leuasti ut annis singulis, ad festiuitatem sancti Martini, dare debeas denarios II, et ipsum censum debent fratres accipere. Et sic nobis conplacuit atque conuenit ut ipsas res nec uenderis, nec donaris, nec alienaris,  nec concambiaris, nec in ullo naufragio mittere licentiam non habeas; nisi tantum, dum diu aduixeris, usitare et emeliorare facias. Et, post obitum tuum, quod tu comparasti et in beneficio nostro habuisti, et illa alode quod antea tradidisti, ab illo die has res fratres hoc habere debeant ad mensam et ad opus eorum. Et Odbertus liceat percensire hoc clero uel d. II, et ipsum censum debent fratres accipere,  qui infra monasterio sunt, in anniuersaria tui pro anima tua. Facta prestaria in monasterio Blandinio publico sub die XII kal. Febr. anno XuI regnante domno nostro Hludowico gloriosissimo imperatore.

+Ego Eginhardus abbas recognoui et subscripsi.---Sign. Egeshario uicedomino.---Sign. Badurico custus  presbytero.---Sign. Wincgario decano presbytero.---Sign. Fletuualdo presbytero.---Sign. Ermenlando presbytero.---Sign. Regenmundo presbytero.---Sign. Thegenlando presbytero.---Sign. Hrodgario diacono.---Sign. Iohannus  subdiacono.---Sign. Odric subdiacono.---Sign. Teutmundo clerico.---Sign. Folcuuinzo clerico.---Sign. Sigeberto clerico.---Sign. Brunhardo clerico.---Sign. Adalgario diacono.---Sign. Egelmundo presbytero.  ---Sign. Erchenmaro presbytero.---Ego Rinhadus presbyt. scripsi.



uI. Charta eiusdem argumenti pro Engelhardo. 

uenerabile in Christo Eginhardo abbate de monasterio Blandinio, dilecto amico nostro Engelhardo. Dum non est incognitum, qualiter aliquam alodem tuum ad monasterium nostrum tradidisti atque firmasti, hoc est in pago Rodaninse [a 1Kb] in loco qui uocatur Facum, prope fluuiola Absentia, id est ibidem casa cum curtile, tum aliis tectis et watriscapud [b 1Kb] , et de terra arabile et in uacheria accrum et ad seminandum  mod. Xu et ibi e pratello ad fenum colligendum carrad. IIII et in Wielingahem [c 1Kb] prato ad fenum collegendum carrad. XII. Hec omnia, quicquid ad ipsa casa aspicit, ad monasterium nostrum tradidisti atque firmasti; sed postea tua fuit petitio, et nostra non denegauit uoluntas, ut ipsam alodem per beneficium nostrum tibi Engelhardum et uxorem tuam Heletradanem prestitissimus. Quod ita et fecimus et Heletradanem et filiis uestris laxauimus, securi [que sitis abs] que seruitio et censum et econtra hereditatem tuam per beneficium nostrum illam rem, quam Engelramnus ad monasterium Blandinio donauit et firmauit, hoc est in ipso pago Rodininse, et in ipsa uilla qui uocatur Facum prope fluuiola Absencia, id est ibidem casa cum curtile, cum aliis tectis,  et in agro qui uocatur Facheria accrum, ubi potest mod. sem. XI, et pratello ad segandum fenum carrad. III et in Wielingahem ad fenum colligendum, carrad. XII. Hec omnia, quicquid ad ipsa casa aspicit, uobis Engelhardus et Heletradane prestamus ad husitandam et per ambas res censum leuastis ut annis singulis ad festiuitatem sancti Martini dare debetis denarios IIII; et qui pare suo superuixerit ambas res  licet habere et ipsum censum donare; et post obitos eorum, filii res licent hoc percensire cum denariis uI; et post obitum filiorum eorum, proximi eorum licent hoc percensire.---Facta prestaria sub die uII  Idibus Septembris, anno XXuII regnante domino nostro Hludowico gloriosissimo imper.

+Ego Eginhardus, abbas recognoui et subscripsi. . . . . . . hardus [notarius] uocatus [scripsi].





APPENDIX AD EGINHARDI OPERA. ABBREuIATIO [a 1Kb] CHRONICAE.



Adam cum esset 130 annorum, genuit Seth; Seth autem habens annos 105, genuit Enos, uiuente Adam et habente annos 235: Enos quippe habens 90 genuit Caïnam, uiuente Adam et habente annos 325. Caïnam uero habens annos 70 genuit Malalehel, uiuente Adam et habente annos 395. Malalehel habens annos 65 genuit Iareth, uiuente Adam et habente annos 460. Iareth autem habens annos 162 genuit Henoch, uiuente Adam et habente annos 622. Enoch uero habens annos 65 genuit Mathusalam, uiuente Adam et habente annos 687. Et Mathusalam habens annos 187 genuit Lamech, uiuente Adam et habente annos 874. Lamech enim habens annos 172 genuit Noë. Noë habens annos 500 genuit Sem. autem habente annos 100, diluuium factum est; et hic perficitur numerus annorum 1656.

Anno 2 post diluuium Sem annorum 102 genuit Arfaxath. Arfaxath uero habens annos 35 genuit Sale. Sale autem habens annos 30 genuit Heber. Heber habens annos 24 genuit Falech. Falech habens  annos 30 genuit Reu. Reu habens annos 32 genuit Seruch. Seruch habens annos 30 genuit Nahor. Nahor habens annos 29 genuit Thara. Thara habens annos 70 genuit Abraham. Hic finitur numerus secunde etatis, annos habens 292, et fiunt simul anni duarum etatum 1948.

Abraham cum 100 esset annorum genuit Isaac; Isaac autem habens annos 60 genuit Iacob; Iacob habens annos 90 genuit Ioseph, qui uixit annos 110, fueruntque ab eo usque ad egressionem filiorum Isrel ex Aegypto per Moysen ducem anni 145, et ab egressione Isrel usque ad Iosue anni 40; a Iosue usque ad Othonielem sunt anni 26, et ab Othoniele usque ad Aoth [Al., Ehud] anni 40; ab Aoth uero usque ad Debora fiunt anni 80; a Debora autem usque ad Gedeonem fiunt anni 40; et a Gedeone usque ad Abimelech fiunt anni 40; ab Abimelech enim usque ad Thola fiunt anni 3; a Thola quippe ad Iaïr anni sunt 23; a Iaïr uero usque Iephte sunt  anni 22, et de Iephte usque ad Abessan fiunt anni 6; de Abessa autem usque ad Achialionem sunt anni 7; ab Achialone uero usque ad Labdonem fiunt anni 10; a Labdone usque ad Samsonem sunt 8, et a Samsone usque ad Heli anni 20; ab Heli enim usque ad Samuelem sunt anni 40, et a Samuele usque ad Saulem sunt anni 12; a Saule ergo usque ad Dauid sunt anni 20. Hic perficitur numerus tertie etatis annorum 942, et fiunt anni simul trium etatum 2890.

A Dauid usque ad Salomonem sunt anni 40; a Salomone autem usque ad Roboam computantur anni 40, et a Roboam usque ad Abiam sunt anni 17  ab Abia usque ad Asa fiunt anni 3, et ab Asa usque ad Iosaphat anni 41; a Iosaphat autem usque ad Ioram sunt anni 25; de Ioram usque ad Azariam fiunt anni 8, et ab Azaria usque ad Athaliam fit annus 1. Ab Athalia enim usque ad Ioam sunt anni 6; a Ioa uero usque ad Amasiam sunt anni 40, et ab Amasia usque ad Oziam sunt 29. Ab Ozia enim usque ad Ioatham fiunt anni 52; de Ioatham autem usque ad Achaz sunt anni 16, et ab Achaz usque ad Ezechiam sunt anni 16, et ab Ezechia usque ad Manassen sunt anni 29; a Manasse uero usque ad Amon sunt anni 55; ab Amon usque ad Iosiam fiunt anni 2, et de Iosia usque ad Ioachim sunt anni 31; a Ioachim usque ad Sedechiam sunt anni 11; de Sedechia ad Nabuchodonosor anni 11. Hic finitur numerus quarte etatis, continens annos 473, anni quatuor etatum fiunt simul 3363.

Sunt anni quinte etatis usque ad Cyrum 30; a Cyro usque ad Cambysem sunt anni 30; a Cambyse usque ad Darium anni 9; a Dario usque ad Xerxen  sunt anni 36; a Xerxe usque ad Artaxerxen sunt anni 21, et ab Artaxerxe usque ad Darium sunt anni 40; a Dario usque ad item Artaxerxen anni 19; ab Artaxerxe autem usque item Artaxerxem fiunt anni 40; et ab Artaxerxe usque Arsen anni 26; ab Arse uero usque ad Darium fiunt anni 4; a Dario autem usque ad Alexandrum sunt anni 6; ab Alexandro enim usque ad Ptolomeum fiunt anni 5, et de Ptolomeo usque ad Philadelphum fiunt anni 40; a Philadelpho usque ad Euergetem anni 38 [Bed. male, 33]; a Philopatore autem usque ad Epiphanem sunt anni 17, et de Epiphane usque ad Philometorem anni 24; a Philometore quidem usque item Euergetem anni 35, et ab Euergete usque ad Soterem sunt anni 29; a Sotere usque ad Alexandrum, anni 17; ab Alexandro uero usque ad Ptolomeum fiunt anni 10; a Ptolomeo usque ad Dionysium anni 8; a Dionysio uero usque ad Cleopatram fiunt anni 30, et a Cleopatra usque ad Iulium Cesarem anni 2;  a Iulio usque ad Octauianum Augustum sunt anni 5; et ab Octauiano Augusto usque ad Christum fiunt anni 42. Hic finitur quinta etas, annos habens 589, et fiunt simul anni quinque etatum 3952.

A natiuitate Domini nostri Iesu Christi usque ad Tiberium numerantur anni 14; a Tiberio uero usque ad passionem Christi sunt anni 18, et a Christi passione usque ad Gaium sunt anni 5; a Gaio usque ad Claudium anni 4, et a Claudio usque ad Neronem fiunt anni 14 [Bed., 13]; a Nerone uero usque ad uespasianum sunt anni 14, et de uespasiano usque ad Titum anni 8 [Bed., 10], a Tito uero usque ad Domitianum anni 2, et a Domitiano  usque ad Neruam anni 16; a Nerua usque ad Traianum fit annus 1; a Traiano quidem usque ad Adrianum anni 14 [Bed. rectius, 19]; ab Adriano usque ad Antoninum fiunt anni 21, et ab Antonino usque ad item Antoninum anni 23 [Bed., 22]; ab Antonino autem usque ad Commodum fiunt anni 19; a Commodo enim usque ad Heluium Pertinacem anni 13 [Bed. minus recte, 3]; et de Heluio usque ad Seuerum fit annus 1; a Seuero usque ad Antoninum Caracallam sunt anni 18; ab Antonino Caracalla usque ad Macrinum anni 7; a Macrino uero usque ad Aurelium fit annus 1, et de Aurelio usque ad Alexandrum anni 4; ab Alexandro usque ad Maximinum fiunt anni 13; a Maximino quoque usque ad Gordianum anni 3; a Gordiano usque ad Philippum anni 6 [Bed. 7], et a Philippo usque ad Decium anni 7; a Decio ad ualerianum anni 3 [Beda: Decius anno 1. Gallus uolusianus annis 2]; a ualeriano usque ad Claudium anni 15; a Claudio enim usque ad Aurelianum anni 2; ab Aureliano usque  ad Probum fiunt anni 7 [Bed., 5]; a Probo ad Carum anni 5 [Bed. 7], et a Caro usque ad Diocletianum anni 2; a Diocletiano uero usque ad Constantinum fiunt anni 20 [Bed. add. Maximianus Seuerusque annis 2]; a Constantino usque ad Constantium anni 21 [Bed. rectius, 31]; de Constantio usque ad Iulianum anni 24, et a Iuliano usque ad Iouianum anni 2. A Iouiano ergo usque ad ualentinianum fit annus 1; de ualentiniano usque ad ualentem anni 11 [Bed., 13], et de ualente usque ad Theodosium anni 4; a Theodosio uero usque ad Arcadium anni 17; ab Arcadio usque ad Honorium anni 13; ab Honorio usque ad Theodosium anni 15, a Theodosio usque ad Marcianum anni 26, a Marciano usque ad Leonem anni 17 [Bed. rectius, 7; et addit: a Leone autem maiore usque ad Leonem eius filium anni 17]; item a Leone usque ad Zenonem fit annus 1, et de Zenone usque ad Anastasium fiunt anni 16 [Bed., 17]; ab Anastasio uero usque ad  Iustinum sunt anni 27 [Bed., 26], et a Iustino usque ad Iustinianum anni 9; item a Iustiniano usque ad Iustinum sunt anni 39; item a Iustino usque ad Tiberium anni 16 [Bed., 11]; a Tiberio usque ad Mauricium fiunt anni 4 [Bed., 7]; a Mauricio usque ad Focam sunt anni 20 [Bed., 21]; a Foca usque  ad Heraclium anni 8; ab Heraclio usque ad Constantinum [Bed. addit: qui fuit filius Heraclii] fiunt anni 26 [Beda addit: a Constantino filio Heraclii usque ad Heracleonam menses 6; ab Heracleona autem et matre eius Martina usque a Constantem  anni 2. A Constante usque ad Constantinum , eius filium, anni 28]; a Constantino usque ad Iustinianum anni 17; a Iustiniano usque ad Pippinum Seniorem fiunt anni 2; a Pippino Seniore usque ad Carolum anni 27; a Carolo usque ad Pippinum et Carolomannum anni 27, et a Pippino et Carolomanno usque dum Pippinus constitutus est rex fiunt anni 10; a Pippino uero usque ad Carlum et Carlomannum anni 17, et a Carlo et Carlomanno usque ad Carlum fiunt anni 4; et inde domnus Carlus solus regnum suscepit, et Deo protegente gubernat usque in presentem annum [a 1Kb] feliciter, qui est annus regni eius 42, imperii autem 9. Sunt autem totius summe ab origine mundi anni usque ad presentem annum  4761.

Ab Adam usque ad Natiuitatem Christi computantur anni 3952; inde usque ad passionem eius anni 33 et dimidius. Si in primo anno, quo Adam factus est, posueris terminum Pasche in XII Kal. April et uII concur. erit in ipsa dies Iu feria, in qua sidera condita esse credunt, et plenilunium atque equinoctium. Quod cum tali termino talique concur. cyclum inchoaueris, et usque ad Christi natiuitatem uel passionem supputando predictum annorum numerum perduxeris, erit anno natiuitatis Dominice terminus Kal. et concur. IIII, annoque passionis terminus XuII. Kal. Maii et concur. IIII. Si uero ab Adam usque ad natiuitatem Domini 5199 annos habere uolueris, et supputationem eorumdem annorum secundum predictam rationem per concurrentes et terminos compleueris, habebis anno natiuitatis Domini terminum Pasche XIu Kal. Maii et concur. I, anno uero passionis terminum Iu Nonas  Aprilis et concur II. Si autem ab Adam usque ad Christum 5500 pronuntiaueris; eosque secundum ipsam regulam computaueris; eueniet tibi anno Dominice natiuitatis terminus Pasche XI Kal. April. et concur. uII, annoque passionis terminus Non. Aprilis et concur uII.




ANNO DOMINI DCCCXL.
CLAUDIUS TAURINENSIS EPISCOPUS.





NOTITIA HISTORICA IN CLAUDIUM.



Claudius Taurinensis episcopus, Iconoclasta obstinatissimus, siue imaginum sacrarum hostis, Felicis Urgellitani presulis discipulus, ex Hispania nostra unde ortum habuit ad Italos uenit Ludouici Pii destinatione, ut sacram, qua uigebat, doctrinam Italos doceret, factus in eum finem Auguste Taurinorum in Gallia Subalpina siue Pedemontana regione episcopus.

Ionas Aurelianensis presul, quem antagonisten  Claudius habuit, cuncta hec indubia reliquit in opere aduersus eius blasphemias conscripto. » Quo feliciter, ait, imperante  idem Felix  in quodam discipulo suo, nomine Claudio, ut pote  Euphorbus in Pythagora, renascitur: qui utique etsi non fidei catholice regulam , ecclesiasticas tamen traditiones quam uenenatis telis per eumdem discipulum  suum iaculari nisus est.« De eius patria et educatione et in Italiam profectione, atque infulis Taurinensibus, idem paulo post: » Is itaque, de quo agitur, exortus ex eadem Hispania, eiusdemque Felicis discipulatui ab ineunte etate inherens, per aliquod temporis in palatio memorati gloriosissimi ac serenissimi, Deoque amabilis Augusti  in officio presbyteratus militauit. Sed ut aliorum utilitati doctrina predicationis euangelice, que illi admodum inesse uidebatur, consuleret, ipsius piissimi principis piissima deuotione presul Taurinensis subrogatus est Ecclesie. « Ibi reprobasse eum, serioque damnasse sacrarum imaginum crucisque salutarium signorum usum, sanctorum reliquias, sepulcraque, prosequitur. Quibus auditis, Theodemirum quemdam patrem monachorum ut ab iis desisteret, litteris eum admonuisse ait. Theodemirum hunc postea fuisse Calagurritanum episcopum pseudo-historici nostri contendunt ; ; uere tamen is fuit pars Gallicane Ecclesie, ut ex  Ione uerbis, lib. I, Ioannes Mabillonius, uir eruditissimus, in annotationibus ad Analecta uetera  prudenter uidit.

Claudium tamen ad has aliis litteris sic insolenter respondisse Ionas prosequitur, ut Gallos omnes et Germanie fideles idololatrie uanarumque superstitionum laqueis irretitos esse iactauerit. Falsus tamen ipse Ionas, et in contrarium e uia recta deuians: qui imaginum usum non ad adorationem, sed ad instructionem tantum cum Francofordiensi huius temporis synodo permittebat . Huius Claudii litteras hasce in grande ac prolixum scriptum transiisse hec eiusdem Ione conuincunt: » Fertur interea in suggillatione eiusdem abbatis, totiusque Gallicane Ecclesie tante prolixitatis euomuisse libellum, ut magnitudine sua quinquagenis psalmis Dauidicum superarit psalterium, de quo nonnisi quoddam excerptum in manus paruitatis nostre est perlatum, cuius hoc est exordium: Titulus  libri: Apologeticum atque rescriptum Claudii episcopi aduersus Theodemirum abbatem. «

Hoc scriptum Ionas refutauit tribus libris, De cultu imaginum in editionibus antiquioribus nuncupatis; reuera autem primo De imaginum cultu crucisque adoratione. Secundo specialiter atque iterum De crucis cultu. Tertio autem De peregrinationibus in urbem conceptis. Quorum totus tenor, precipueque iam dicta testimonia, et prefatio integra primi libri, ad Carolum regem Caluum Ludouici Pii filium, cuius Ludouici iussu rem aggressus fuerat, directa, ostendit perniciosissimum Ecclesie hostem Claudium fuisse; neque illum tamen uiuere cum hec in publicum ederet ; sed tamen  reliquias eius heresis exstirpatum ire sese ait, adiungens de aliis eius operibus eterna infamia damnandis: » Sed quia, ut relatione ueridica, inquit  didici, non modo error, de quo agitur, in discipulorum suorum mentibus reuiuiscit; quin potius eo docente heresis Ariana pullulare deprehenditur, de qua fertur quedam monumenta librorum congessisse, et ad simplicitatem et puritatem fidei catholice et apostolice oppugnandam in armario episcopi [Forte, episcopii] sui clandestina calliditate reliquisse: non sum ausus quin monitu et hortatu filiorum sancte Dei Ecclesie, opus quod pretermiseram enucleatim discutiendum repeterem. « Hec Ionas.

Eiusdem temporis scriptor Walafridus Strabo simile quid de Claudii obitu suo ipsius iudicio, etiam prius quam aduersis scriptorum catholicorum telis confoderetur damnati, refert. At quia in Apologetico ipso Claudii hec uerba ad Theodemiri, quod  precesserat, scriptum referenda leguntur, » hoc dixisti, inquis, de Paschali Ecclesie Romane episcopo, qui presente iam corruit uita; « necesse est Theodemirum ante annum huius seculi uicesimum quartum, qui ultimus uite Paschalis fuit, dedisse ad Claudium admonitorias suas litteras; Claudiumque paulo post, Eugenio iam pontifice huius nominis II ad nefandum Apologeticum scribendum se accinxisse. Cuius hominis falsa dogmata, preter Ionam Dungalus presbyter eiusdem temporis [Dugalus aliis, et in his Barthio lib. XIX Aduers., cap. 12], et Eginhardus ipse Caroli Magni uite auctor illustris, scriptis suis conuellere curarunt. Prioris liber, Pro cultu sacrarum imaginum aduersus insanas blasphemasque nenias Claudii Taurinensis episcopi Ludouico Pio eiusque filio Lothario imperatoribus dicatus, exstabat olim in Petri Pithei bibliotheca
,
editus iam inter ueterum PP. Monumenta, tomo Iu Bibliothece. Eginhardi autem libelli iam hodie non exstantis,  De adoranda Cruce quem cultum Claudius reprobabat meminit Lupus Ferrariensis abbas epist. 4 ad eumdem Eginhardum directa.

Hactenus Claudius Dei ac uere fidei hostis. Sed nonne et quedam catholice scripsit idem, priusquam bonam exuisset mentem? Utique, si uera certaque dixerit uir diligentissimus Philippus Labbeus in dissertatione De Scriptoribus Ecclesiasticis, a Bellarmino suo recedens. Nempe Labbei sententia idem fuerit Claudius Clemens, quem Bellarminus laudat uti catholicum plurium operum in sacros libros scriptorem, cum Claudio Taurinensi, hoc episcopo de quo nunc agimus. Peccat autem ualde Labbeus; nam Claudium Clementem hunc Scotum natione fuisse agnoscit, qui alterum Taurinensem ex Hispania fuisse ex Ione scriptis liquidissime constare, ante oculos habere debuit. Et hunc quidem Claudium Clementem Scotum, a Claudio Taurinensi episcopo distinguere uulgo solent
.
Sed quidquid sit, inde ansam arripuit multorum error, qui Claudium iconoclastam hereticum, non Hispanum quod fuit sed Anglum , quandoque et Scotum , cum altero Claudio Scoto confundentes appellant. Philippus quoque Labbeus in Noue bibliothece manuscripte primo uolumine Claudii cuiusdam quoddam Chronicon breue ab initio mundi ad Christi natiuitatem pertingens, imperfectum tamen, edidit: quod Claudii huius Taurinensis esse suspicabatur.

Thomas utique Dempsterus, ut largus fuit in constituendis Scotice sue gentis illustribus fama uiris, tres non minus similiter appellatos, ex Scotia omnes,  eiusdem temporis, librorumque scriptores laudauit. Primum S. Claudium Clementem Benedictinum monachum Alcuini collegam, qui in academiis Parisiensi ac Ticinensi erigendis nauauit operam: cuius Trithemius , Paulus Langius , Posseuinus, Arnoldus Uuion , aliique apud eumdem Dempsterum uidendi, Cesar quoque Egasius Buleus in Historia Uniuersitatis Parisiensis non semel
,
meminere. Ad quem iudicio meo spectant que ex ms. Indice Fuldensium abbatum communicauit nobis Christophorus Browerus in scholiis ad Rhabani carmen 13 de Brunone, Einardo, Modesto, et Candido ad Clementem Scotum grammatice studende gratia destinatis; licet aliter Dempsterus existimauerit. Nam primi hi reuiuiscentium litterarum instauratores encyclopediam profitebantur,  uti Beda, Alcuinus, alii, non dedignati grammaticam qua intrandum est ad scientie et sapientie arcem docere. Labbeo autem in hoc displicet, quod unum ex fundatoribus academie Parisiensis eum plerique dixerint, que nulla tunc fuit; nec nisi aliquot post seculis emersit. Displicet etiam quod Benedictinus monachus et Altisiodorensis episcopus ab iisdem audiat. Nos Gallis disputandum relinquimus de amplissimi sui gymnasii origine. Ceterum Clementis  et Alcuini monachatum, San-Gallensis monachus De Gestis Caroli Magni sub Carolo Caluo eius nepote scriptor, quem Henricus Canisius edidit , subindicare uidetur, preter supra iam laudatos eo recentiores.

Hunc Clementem ex Hibernia Scotum, atque Alcuinum, seu mauis Albinum, in secularibus et in sacris Scripturis incomparabiliter eruditos eiusdem San-Gallensis elogio, honorificentissime a Carolo Magno exceptos fuisse ut iuuentutem Gallicam sapientiam  docerent, cum idem monachus auctor sit: procliuis sit aliquis ad credendum huius esse, non Taurinensis Claudii Hispani  quidquid commentariorum ad sacra Biblia sub Claudii laudatur nomine: scilicet, in epistolam Pauli ad Galatas, Drunteranno abbati dicata , Parisiisque anno 1542, in-8o, indeque in Bibliotheca uu. PP. edita; item ad Romanos, duarumque ad Corinthios; in Euangelium sancti Matthei : que in aliquibus Galliarum museis mss. asseruantur; et, si uera Trithemius retulerit de eius operibus, etiam in Genesin, Exodum, Numeros, Deuteronomium, libros Iudicum, et Ruth, et in libros Iosue, siue commentaria, siue explanationes; tractatum item super Leuiticum, cuius prefationem et epilogum pre manibus se habere Labbeus retulit
.

In quo tamen heremus, Claudiique Taurinensis esse opus cum Labbeo contendere possumus, ideo quod directus dicatur anno 823 ad Theodemirum abbatem, qui esse uidetur ille, quocum concertationem De imaginum cultu Taurinensis noster paulo post habuit. Exstat quidem hoc iam tempore a Ioanne Mabillione Benedictino, uiro industrie atque eruditionis singularis, edita in Analectis ueteribus Claudii episcopi Taurinensis prefatio iam prius laudata in libros informationum littere et spiritus super Leuiticum, Theodemiro abbati directa: in qua Claudius noster manifestissime iudicio meo sese prodit auctorem operis. Lamentatur enim apud carissimum, ut uocat, fratrem predictum Theodemirum, cruciari se malorum hominum peruersitate, ut sibi tedium sit uiuere; et in ipso opere, cuius memorate prefationi appenditur quoddam fragmentum, adductis sancti Augustini uerbis ex libro De uera religione, de non  colendis angelis, subiungit auctor: » Hoc fidei nostre munitissimum atque altissimum sacramentum, et cordi nostro firmissimum character impressum: hanc astruendo et defendendo ueritatem, opprobrium factus sum uicinis meis et timor notis meis; in tantum, ut qui uidebant nos non solum deridebant, sed etiam digito unus alteri ostendebat. « Ex quibus iam apparet homo sanctorum spirituum adorationi cultuiue infensus. uidetur autem hec ante Apologeticum eidem Theodemiro directum scripsisse, cum inciperet de cultu beatorum prepostere sentire.

Idem uero in prefatione memorat sese ad eumdem Theodemirum Expositionum atque informationum littere et spiritus in Exodo libros quatuor ante biennium misisse, quorum initium fuit: Post expositionem libri Geneseos. Meminit quoque ibidem huius Expositionis  in librum Geneseos ante octo annos ex dictis SS. PP. de littera et spiritu tribus libris comprehense. Que quidem opera duo non usquam exstare audiuimus.

Leuitici autem Commentarium sese in codice Remigiano habere ait Mabillonius in annotationibus ad hec Analecta .

Quidni et suspicabimur eumdem hunc auctorem habere Commentaria in Epistolam Pauli ad Galatas, eius nomine iam olim uulgata; item In Epistolam ad Ephesios et ad Philippenses, cuius prefationem Ludouico ipsi Augusto nuncupatam edidit quoque Mabillonius? In hac quidem superioris Commentarii ad Galatas Epistole meminit preterito a anno se elaborati. Expositiones uero in sancti Pauli has, et fortasse alias omnes epistolas, asseruari in Floriacensi bibliotheca idem Mabillonius testatur [a 1Kb] .

Fragmentum itidem prefationis in sanctum Mattheum in lucem emissum a Iacobo Usserio inter Hibernicas epistolas idem refert. E prefatione sane  superius dicta In Epistolas ad Ephesios et ad Philippenses, illa quidem ad uexationes Claudio propter eius dogmata exhiberi ceptas pertinere uidentur: » De ceteris uero epistolis licet plurima penes me teneantur excerpta, multa tamen adhuc supersunt perquirenda. Sed quia me anno presenti prepedientibus peccatis meis grauiter obligastis, et nimiis anxietatibus deditus mihi uiuere non libet, neque Scripturas perscrutari licet. « Hec ille.

In uaticano etiam codice, cui affixus est numerus 5775, inter ms. Claudii Taurinensis nomine inscriptus est Tractatus in Epistolam ad Corinthios, qui incipit: Precepto Domini admonitus, etc., et folio 97 incipit ad eosdem secunda cum hoc principio: Sciens sanctus apostolus. Precedit utrumque prefatio cum hoc titulo. uenerabili in Christo, sinceraque caritate diligendo, Theudemiro abbati Claudius inspirante gratia Dei episcopus, etc. Sequitur epistola Theodulphi Terdonensis ecclesie indigni episcopi, qui, ut  ait, fecit scribere; et prosequitur: » Offero eum pro amore Dei et auunculi mei Ioannis uenerabilis episcopi, qui huic Ecclesie ubi ego presideo prefuit episcopus; et pro remedio anime mee beato Columbano confessori Christi, quatenus eum et presentes et futuri monachi inibi commorantes in sua habeant potestate, etc. Actum est anno ab incarnatione Domini Iesu Christi octingentesimo sexagesimo secundo indictione decima. Theodulphus episcopus. « Nota sequitur recentioris characteris ante 200 aut 300 annos uulgaris. Iste liber est monachorum S. Iustine de obseruantia ordinis S. Benedicti, residentium in monasterio S. Columbani de Bouio, scriptus sub anno 47. Ex quibus constat librum fuisse seculo isto nono quo in uiuis Claudius erat scriptum, quo quidem ignorari haud potuit hunc eius fetum germanum esse.

Secundus Dempsteri Claudius Clemens Scotus alter est, cui Taurinensi episcopo, ac Ione libris  dilacerato is tribuit Commentaria in Epistolam ad Galatas, Ludouici Pii tempore scripta: cuius in Nortmannos suscepte expeditionis recordatur auctor in prefatione. Hunc et ait inter Latinos petas a Lilio Gyraldo Ferrariensi laudatum. Sed, nisi fallor, unius Clementis pete Gyraldus meminit
;
hunc autem Appuleii familiarem, quem in Floridis suis idem laudat. Sententiarum quoque Theologicarum auctorem ait Dempsterus, contra quas scripsit Dungalus; item Commentariorum in Mattheum libris tribus, » quem primus, ait, exposuit Baronius tom. X Annalium; « queque mihi mere tenebre sunt. Deinde accumulat eidem lucubrationes in Pentatheucum, Iudices, Ruth, Psalterium, Pauli Epistolas omnes; De Euangelistarum item concordia libros XIu, Memoriale historiarum,  Summam quamdam, ac tandem Homilias: quod Bostonum tradere ait. Sed scimus quid de Thoma Dempstero censuerint uiri eruditissimi
:
» cui scilicet, Usserius ait
,
familiaris fuit librorum, qui nunquam scripti sunt, ex ipsius otioso deprompta cerebro recensio: « qui alibi  hominem multe lectionis, sed nullius plane iudicii, « appellat.

Iam tertius et ultimus Claudius Clemens Dempsterianus, eiusdem et ipse cum duobus superioribus etatis et nationis, ille est Clemens Scotus in Francia orientali hereticus, qui Bonifacio martyri Moguntino antistiti et Germanorum apostolo, molestus et aduersarius fuit in propagando Euangelii semine . Sed hic non equalis, sed multo est antiquior duobus aliis; damnatus quippe a Zacaria pontifice in Concilio Romano anni 745. Nec ad hunc, sed ad Clementem illum Alcuini collegam pertinent que in indice Fuldensium abbatum Christophorus Browerus legit.

Ut finiamus tandem, Claudio Hispano episcopo Taurinensi, quem unicum huius etatis ita uocatum existimamus, alias etiam quam nefarias de suis heresibus lucubrationes non denegamus; quantumuis omiserit Ionas, qui aduersus eum fato iam functum scripsit, quemadmodum et Dungalus, aliquam ab eo pridem deriuatorum operum catholicorum mentionem habere. Quod plane debuere, ut uel sic castrorum fidei desertorem iniquissimum ualidius premerent [a 1Kb] .





[a 3Kb] CLAUDII EPISCOPI IN LIBROS INFORMATIONUM LITTERAE ET SPIRITUS SUPER LEuITICUM, AD THEODEMIRUM ABBATEM PRAEFATIO.
[Mabill., uet. Analect.]


Cogis et compellis, carissime frater Theodemire abba, atque, ut ita dicam, stomachanti animo me reprehendis diu siluisse, nec paruisse iussioni tue in expositione Leuitici. Biennium est quod tibi direxi expositionum atque informationum littere et spiritus in Exodo libros quatuor, quibus principium est, Post expositionem libri Geneseos, unde ante hos octo annos ex dictis sanctorum Patrum de littera et spiritu tres edidi libros. E contrario tu respondes euenisse tibi quod prouenit Iacob, qui pro Rachel seruiuit, et in nocte Liam accepit: ita et tu petisti expositionem libri Leuitici, et accepisti Exodi. Nec in hoc facto re uera me agnosco satis errasse. Quia sicut illis non erat consuetudo ut minores prius traderentur ad nuptias, quam maiores: ita nec mihi  uisum rectum fuit, ut prius exponeretur sacrificii ritus, quam sacrificiorum ministri uel locus. Quod uero iussioni tue hactenus parere nequiui, non fuit pigritia uel torporis negligentia, sed reipublice infestatio dira, et malorum hominum nimia peruersitas. Que due res me in tantum cruciant, ut mihi iam sit tedium uiuere, debilitatusque pennis uirtutum, non ualeo in solitudinem fugere, ubi aliquantulum requiescam, et dicam Deo: Dimitte me, ut plangam paululum dolorem meum, et cognitum tibi faciam peccatum meum, antequam uadam et non reuertar ad terram tenebrosam et opertam mortis caligine, ubi eternus horror et nullus ordo inhabitat.  Sed reptans in terram lacrymabundus et gemibundus clamo ad Deum: Quare me repulisti, et tristis incedo, dum affligit me inimicus?

Quod enim precipis bonum est opus, sed magnum super se habet pondus: et nescio quomodo digne possit perfici, quod non potest cogitatione comprehendi: et sicut difficile est quemquam manu posse celum tangere, ita difficile est omnia sacramenta legis diuine, sicut tu precipis, explanare. Sed istud illis debueras iniungere, qui habentes intra se fontem eloquentie, unde quidquid illis iniungitur, carmine irriguo copiosius explicatur. uerum econtra quicunque anguste intelligentie est sicut ego, nec habet affluentiam eloquii, per quam uel alios reficere, uel sue siccitatis possit inopiam temperare;  tales non solum per se aliquid dicere appetunt, uerum etiam si quid eis iniunctum fuerit pertimescunt. Quod in me recognosco, pusillum habens intelligentie eloquium: quia nec secularis litterature didici studium, nec aliquando exinde magistrum habui. Quantum enim doctis necesse est loqui, tantum indoctis utile est tacere: quia illi de paruis magna sciunt disserere, ego de magnis nescio aliqua parua proferre; et ideo a me formidatur quod ab aliis querendum est.

Quod uero sententiam uniuscuiusque doctoris in paginis adnotare precipis in expositionibus nostris, neminem hoc fecisse legi, excepto beatissimum  Bedam: quod quidem nec ille amplius quam in duobus codicibus fecit, in expositione uidelicet euangelistarum Marci et Luce. Quod ego ideo omisi facere, quia sententias quorumdam quas adnotaueram, prius sub nomine aliorum diligentius perquirens, aliorum eas esse reperi postea. Quod enim optime nosti, sicut nouissimis diebus uerbum Dei ex Maria carne uestitum processit in mundum; et aliud quidem erat quod uidebantur in eo, aliud quod intelligebatur  ita et cum per prophetas uel legislatorem uerbum Dei profertur ad homines, non absque competentibus profertur indumentis. Nam sicut ibi carnis, ita hic littere uelamine tegitur: ut littera quidem aspicitur tanquam caro, latens uero spiritalis  intrinsecus sensus tanquam diuinitas sentitur. Tale ergo est quod et nunc inuenimus librum Leuitici perquirentes, in quo sacrificiorum ritus et hostiarum diuersitas ac sacerdotum ministeria describuntur; sed hec secundum litteram, que tanquam caro uerbi Dei est et indumentum diuinitatis eius, digni fortassis uel aspiciant, uel audiant indigni: sed beati sunt illi oculi qui uelamen littere obtectum intrinsecus diuinum spiritum uident, et beati sunt qui ad hec audienda mundas aures interioris hominis deferunt.

Aggredimur igitur hoc opus annuente pietate diuina Quadragesime tempore, sub die septimo Idus Martii, anno Incarnationis 823 Saluatoris Iesu Christi  Domini nostri.

Explicit prefatio Claudii Taurinensis episcopi, et, premissis capitulis libri primi, incipit liber primus Informationum littere et spiritus.

Leuiticus liber appellatus est, eo quod Leuitarum ministeria et diuersitates uictimarum exsequitur, etc.

Et in fine operis.

Hec quia iussisti scribere: non pro eruditione nostra, sed pro uestra dignatione presumpsi. uestrum uero est diiudicare uerius, et ad ueram caritatem,  que excellentior uirtus omnibus uirtutibus est, nos prouocare exemplis. Ad hanc autem quam predico caritatem plus me uestris orationibus quam meis uiribus posse confido. En, carissime frater, sicut potui, respondi quibusdam inquisitionibus tuis: pro qua re obnixe deprecor, ut si quid de his rebus unde me interrogas, si quid inuenisti melius, uel deinceps inuenire potueris; gratissimum habebimus, si nos feceris nosse, quia ego magis amo discere, quam docere. Quia illa ueritatis et sapientie pulchritudo  nec multitudine audientium constipata secludit uenientes, nec peragitur tempore, nec migrat locis, nec nocte intercipitur, nec umbra intercluditur, nec sensibus corporis subiacet.  De toto mundo ad se conuersis, qui diligunt eam, omnibus proxima est, omnibus sempiterna: nullo loco est, nusquam deest, foris admonet, intus docet; cernentes se commutat omnes in melius, a nullo in deterius commutatur; nullus de illa iudicat, nullus sine illa bene iudicat. Hac fide omnem mutabilitatem ab eternitate seiungo et ipsa eternitate nulla spatia temporis cerno, quia spatia temporis preteritis et futuris rerum motibus constant. Nihil autem preterit in eterno, et nichil futurum est: quia et quidquid preterit, esse desinit; et quod futurum est, nondum esse cepit. Aeternitas autem tantummodo est, nec fuit, quasi iam non sit; nec erit, quasi adhuc non sit: quia sola ipsa uerissime dicere potuit humane menti: Ego sum qui sum, et  de illa uerissime dici potuit: Qui est misit me.

Et quia ita est, non iubemur ad creaturam tendere, ut efficiamur beati, sed ad ipsum Creatorem: de quo si aliud quam oportet, ac sese res habet, nobis persuadetur, perniciosissimo errore decipimur. Ad hoc enim pergendo quod aut non est, aut si est beatos non facit, ad beatam uitam nequaquam quisquam poterit peruenire. Qua ueritate et sapientia, que communis omnibus est, omnes sapientes et beati fiunt inherendo illi. Beatitudine autem alterius  hominis non fit alter beatus: quia et cum eum imitatur ut sit, inde appetit beatus fieri unde illum factum uidet ille, scilicet incommutabili communique ueritate. Neque prudentia cuiusdam fit prudens alius, aut fortis fortitudine, aut temperans temperantia, aut iustus iustitia hominis alterius quisquam efficitur: sed coaptando animum illis incommutabilibus regulis luminibusque uirtutum, que incorruptibiliter uiuunt in ipsa ueritate sapientiaque communi, quibus et ille coaptauit et fixit animum, quem istis uirtutibus preditum sibi ad imitandum proposuit. uoluntas ergo adherens communi atque incommutabili bono, impetrat prima et magna hominis bona, cum ipsa sit medium quoddam bonum. uoluntas autem auersa ab incommutabili et communi bono, et conuersa  ad proprium bonum, aut ad exterius, aut ad inferius, peccat.

» [a 1Kb] Et ideo non sit nobis religio cultus hominum mortuorum, quia si pie uixerunt non sic habentur ut tales querant honores, sed illum a nobis coli uolunt, quo illuminati letantur meriti sui nos esse consortes. Honorandi ergo sunt propter imitationem, non adorandi propter religionem. Si autem male uixerunt, ubicunque sint, non sunt colendi. Quod colit ergo summus angelus, id colendum est etiam ab homine ultimo: quia ipsa hominis natura id non colendo facta est ultima. Non enim aliunde sapiens angelus, aliunde homo; aliunde ille uerax, aliunde homo: sed ab una incommutabili sapientia et ueritate. Nam idipsum actum est temporali dispensatione ad salutem  nostram, ut naturam humanam ipsa Dei uirtus et Dei sapientia incommutabilis et consubstantialis  Patri et ceterna suscipere dignaretur, per quam nos doceret id esse homini colendum quod ab omni creatura intellectuali et rationali colendum est.

»Hoc etiam ipsos optimos angelos et excellentissima ministeria Dei uelle credamus, ut unum cum ipsis colamus Deum, cuius contemplatione beati sunt. Neque enim et nos uidendo angelos beati sumus, aut unquam erimus: sed uidendo ueritatem, per quam etiam ipsos diligimus angelos, et his congratulamur. Nec inuidemus quod paratiores et nullis molestiis interpedientibus perfruuntur: sed magis eos diligimus, quod et nos tale aliquid sperare a communi Deo iussi sumus. Et idcirco honoramus eos caritate, non seruitute; nec eis templa constituimus: ac per hoc nolunt se sic honorari a nobis,  quia nos ipsos, cum boni sumus, templa summi Dei esse nouerunt. «

Hec fidei nostre munitissimum atque altissimum sacramentum, et cordi nostro firmissimum character impressum. Hanc astruendo et defendendo ueritatem, opprobrium factus sum uicinis meis, et timor notis meis, in tantum, ut qui uidebant nos, non solum deridebant, sed etiam digito unus alteri ostendebant. Sed consolatus est nos Pater misericordiarum et Deus totius consolationis in omni tribulatione nostra, ut possimus et ipsi consolari eos qui in omni pressura sunt, de illo fidentes, et per illum in tentationibus non deficientes, qui nos armis iustitie et galea salutis munit atque circumdat


Explicit.




[Col. 0619c]
HUMANISSIMO LECTORI D. IOANNES CHRYSOSTOMUS TROMBELLI.

Quanti sit pretii liber ille, quem tibi, humanissime lector, exhibeo, haud obscure significat clarissimus Franciscus Antonius Zacarias, dum eum [a 1Kb] » tum ad historiam ecclesiasticorum scriptorum, tum ad rerum in causa Claudii Taurinensis Iconoclaste gestarum  seriem, originesque dignoscendas maxime utilem « esse docet: eamque ob causam se eumdem librum, editurum fuisse ait, si diutius Pistorii degere ipsi licuisset: habuisse tamen in uotis prestantissimum Ioannem Dominicum Mansium, ut eum ederet [b 1Kb] . Reuera exscribi illum iusserat clariss. Mansius; sed ubi nouit, inedita ueterum ecclesiasticorum auctorum scripta a nobis euulgari, quidquid exscriptum fuerat, ad me misit, ut typis proderem. Quam etiam ob rem uiro preclarissimo, et de bonis litteris optime merito, me plurimum debere profiteor.

Sed, ut aliqua de Claudio Taurinensi eloquar, fuit ille quidem, ut ea ferebat etas   disertus, ac doctus, sed ex eorum litteratorum genere, quos scientia inflat, et ab Ecclesie sinu reiicit; qui sua sectari cupiunt, non que Iesu Christi, precipientis scilicet, ut credenda dogmata non ex ingenio, atque arbitratu nostro dimetiamur, sed ex uetere traditione, et Ecclesie consensione, atque approbatione. Id ne temere locutus existimer, eos scriptores consule, quos, ne multo sermone lectori molestus sim, in nota allego [c 1Kb] . Ceterum  eam iam dudum obtinuit Claudius apud uiros eruditos existimationem, ut quicunque reperti sunt ab eo elucubrati libri, a catholicis etiam uiris editi, atque adeo in Magnam  ueterum Patrum Bibliothecam illati sint [a 2Kb] . Atque horum quidem prestantissimorum uirorum exemplo permotus sum, ut nondum editas Claudii in Regum libros questiones, ac responsiones in lucem emitterem. Has continet codex, quos cum aliis plurimis a clariss. Zacaria enumeratis, descriptisque, possidet Pistoriensis Ecclesia; sed ob amanuensis siue inscitiam siue negligentiam, tam frequentibus, tam turpibus scatens erroribus, ut initio putarim fieri omnino non posse, ut commentaria hec emendarentur, eamque ob causam parum abfuit, ne susceptum de iis edendis consilium prorsus abiecerim: quis enim ea edat, que corruptissima esse nouit ? Sed cum ex stylo, quem facile quisque dignoscet, quedam ex Augustino, quedam uero ex Gregorio Magno deprompta, et in Claudii solutiones inducta esse comperissem, in horum doctorum operibus  ea perquisiui, eaque inuenta cum codice nostro contuli; atque, ex hac quidem collatione, plura emendaui. Suspicatus autem, quod is, qui tam multa ex Augustino, et Gregorio in rem suam deduxerat, alios quoque facile consuluisset, ex quorum studiis commentaria sua accrescerent, alios Claudio etate superiores adii, et manifesto comperi , ex Beda, atque Isidoro, atque adeo ex Rabano ipsius Claudii equali plurima eum deprompsisse, sic ut ex hisce doctoribus coagmentata sint hec, que edimus commentaria. Quanquam, quod ad Rabanum attinet, haud temere suspicamur ea que ex Rabano allegamus, ex uetustiore auctore, tam a Rabano, quam a Claudio fuisse desumpta. Porro ea, que nunc euulgamus Claudii commentaria, non eiusdem generis sunt: sed alia quedam copiosiora, ac fusiora  breuiora alia, que postremo loco sunt posita; ac priora illa quidem alienis laboribus  dituerunt magis: at quamuis in posterioribus, ideoque in breuioribus multo parcius aliena uerba in rem suam deducat, non renuit tamen interdum eos ipsos excitare, quos in prioribus commentariis allegarat.  Quod non dissimulat Claudius ipse; quippe qui fatetur [b 1Kb] propositis a Theutmiro questionibus » non ex suo ingenio, sed ex illustrium doctorum iudicio, neque ex propria temeritate, sed ex aliorum auctoritate satisfecisse «: profitetur quoque [c 1Kb] nonnullas » remanere indiscussas, quia nec in antiquis translationibus aliquid exinde translatum repererat, nec in maiorum nostrorum opusculis aliquid expositum legerat «: tum hec subiicit: » et hec me ignorare fateor, quia nec aliquid exinde legisse reminiscor. Et ideo de imperitia non erubesco quia lectione non doceor, nec de periculo formido, quia que non intelligo, docere non presumo. « Quam quidem consuetudinem cum alii multi iis temporibus seruauerint, tum maxime seruauit Claudius: nec in his tantum, que nunc euulgamus, commentariis, uerum etiam in iis, que in epistolas Pauli conscripsit, ediditque [d 2Kb] .

Hoc itaque commodum ex ea comparatione retulimus, ut, si pauca excipias, que cum in editis superiorum scriptorum libris non inuenerimus, cum  exemplari nostro conferre non potuimus, Claudii scripta non inemendata prodirent. Quanquam etiam hec ipsa comparatio aliud emolumentum attulit: in hoc enim ipso, quod plerumque uitiosum exemplar dixi, aliquid prestantis interdum exstat, quo perfici possint iam edita Isidori, et Bede loca, que Claudius allegat. Suspicor equidem non defuturos, qui laborem hunc meum condemnabunt, quandoquidem ea, que » copiosiora dixi, atque effusiora « Claudii commentaria, ea ipsa dicent, que preposito Eucherii nomine pridem euulgata sunt. Sed neque ipsissima omni ex parte sunt : et etiamsi ipsissima esse uelis, ex labore nostro emolumentum non leue assequeris; quandoquidem manifesto ex ea re comperies Claudii esse, que Eucherio tributa iam sunt, et fortasse ab alio longe posteriore, qui Claudii labores sibi proprios fecerit, fuisse deinceps proprio nomine euulgata. Quid quod cuiuscunque tandem ea sint commentaria,  cum emendatissima, et prefationibus Claudii, adnotationibus quoque non paucis ornata proferam, an id humano lectori gratum non erit, acceptumque? uale.





XXX QUAESTIONES SUPER LIBROS REGUM.





[SALUTATIO.]

Amabili magistro domino CLAUDIO sedis Taurinensis episcopo THEUTMIRUS [a 2Kb] Filius uester, omniumque abbatum minimus abba [b 1Kb] in Domino eternam salutem.

Mi pater et magister, librum Exodi quem misisti, relegi, quo gaudio immenso gauisus sum. Sicut [c 1Kb] de epistolis magistri gentium Pauli in alia epistola quam misi ipse [d 1Kb] , cognoscetis. Nam et uenerabilis Pater Leidrath [e 1Kb] quondam episcopus Laudensis, cum hoc audisset, gauisus est et ipse, rogauitque eum mihi multum ad scribendum [f 1Kb] , et miratus fuit, cur epistolam illi non misistis ex tanto tempore. Et promisit, quod ipse suam epistolam uobis missurus sit: ualde enim desiderat uisionem uestram, si fieri potuisset. Et si non uisionem corpoream, uel epistolam [g 1Kb] . De  domno Nimbridio patre nostro archiepiscopo Narbonense [h 1Kb] quid dicam? Quam immenso fuit repletus gaudio; quoniam de expositione prefati libri ei dixi !  Quam humiliter eum mihi petiit ad legendum uel scribendum! Et miratus fuit et ipse cur uestram epistolam ei non misistis: Mittite, queso, crebras epistolas in his partibus episcopis, abbatibus ac monachis, maxime si uobis placet, mihi filio uestro. Qui semper hoc estuo et desidero. Inter cetera rogo illas questiones de Regum [i 1Kb] , quas uobis in breui scheda misit [i 1Kb] , ut mihi elucidatas mittatis, non solum secundum historiam, sed etiam secundum allegoriam, uel tropologiam. Primum quantum ad historiam stare potest: Secundum si allegoria recipit: Tertium uero per omnia moralitate. Nam et de illis questionibus triginta quas, Nothelino [k 1Kb] petente, Beda presbyter exposuit de prefato libro Regum, ideo non petiui exponendas uobis, quia uno in corpore, cum  exposito de templo Salomonis sicut a prefato presbytero Beda expositum est, apud nos habentur. Inter hec omnia ut et ipsas questiones quas misi [l 1Kb] , corrigatis,  et per ordinem exponatis: et quidquid imperito sermone locutus fuerim [a 2Kb] , ut magister, ita discipulum emendate. Ego enim non per ordinem misi propter quandam agilitatem et negligentiam scriptoris: uos uero, ut historia se habet, ordinate.

    1. Et suscitabo mihi Sacerdotem fidelem. I. Reg. 2. 35.
    2. Et non cecidit ex omnibus uerbis eius in terram. I. 3. 19.
    3. Et percussit de populo septuaginta uiros, et quinquaginta plebis I. 6. 19. 
    4. Ex qua die mansit area  in Cariathiarim, multiplicati sunt dies eius  etc. I. 7. 2.
    5. Quod ait Ionathan ad Dauid: Si uixero, facies mihi misericordiam etc. I. 20. 14.
    6. [b 1Kb] Fecit Salomon festiuitatem celebrem et omnis Isrel cum eo. III. 8. 65
    7. In diebus eius edificauit de Achiel de Bethel Hierico. III. 16. 34. 
    8. Hec faciant mihi dii, et hec addant, si suffecerit puluis Samarie pugillo uniuersi populi, qui sequitur me. III. 20. 10. 
    9. Tertia pars uestrum intreat Sabbato, et obseruet excubitum domus regis. Iu. 11. 6.  
    10. Quod ait Abigail ad Dauid: Si enim surrexerit homo aliquando persequens te, etc. I. 25. 29.
    11. Et precepit, ut docerent filios Iuda arcum. II. 1. 18.
    12. Et percussit Moab, et mensus est eos funiculo. II. 8. 2.
    13. Ipse esset quasi tenerrimus ligni uermiculus. II. 23. 8. 
    14. Ipse descendit, et percussit leonem in media cisterna. II. 23. 20.
    15. De templo, quod habebat triginta cubitos in altitudinem. Et in libro Paralipomenon habebat centum uiginti. Reg. III. 6. 2. II. Paralip. 3. 4.
    16. Ostium medii lateris in parte erat domus dextere. III. Reg. 6. 8. 
    17. Texitque domum laqueariis cedrinis. III. 6. 9.  
    18. Cumque imminerent uectes, et apparerent summitates eorum foris sanctuarium, etc. III. 8. 8. 
    19. Produxitque filium regis, et posuit super eum diadema, et testimonium. Iu. 11. 12.
    20. Et non fiebat ratio iis hominibus, qui accipiebant pecuniam. Iu. 12. 15.
    21. Ipse percussit Edom in ualle Salinarum. Iu. 14. 7.
    22. Ipse restituet terminos Isrel ab introitu Emath. Iu. 14. 25.
    23. Et unaqueque gens fabricata est deum suum. Iu. 17. 29.  
    24. Ubi est deus Emath, et Arphath ! Ubi etc. Iu. 18. 34. 
    25. Ascendit umbra decem lineis. Iu. 20. 9. 
    26. Que habitabat Ierusalem in secunda. Iu. 22. 14.
    27. Contaminauit quoque Topheth, quod est in ualle filii Ennon. Iu. 23. 10.
    28. Abstulit quoque equos, quos dederant reges Iuda Soli. Iu. 23. 11.
    29. Excelsa quoque, que erant in Ierusalem, ad dexteram partem montis offensionis, etc. Ibi. u. 15.
    30. Et transtulit omnem Ierusalem, et uniuersos  principes etc. Iu. 24. 14.


Has questiones triginta, atque apertiones illarum, si prudentie uestre placet, cum illis questionibus de predicto libro Regum, quas misi sanctitati uestre explanandas, cum a uobis explanate fuerint, ordine suo, uno adunentur in corpore, et ut ipse nostis, et uestram prefationem, et meam petitionem, quasi prefatiunculas in capite explanationum, de prefatis questionibus adnotate, et in omnibus scripturis, quas istis in partibus mittitis, mei non obliuiscamini; sed semper admonere dignemini quid agere debeam. Maxime in orationibus obsecro, ut ipse rogetis Dominum pro me, et per studium uestrum alii etiam rogent. Si enim unius iusti oratio multum ualet  ut ipse nostis, quanto magis  multorum assidua ? uale, mi pater, et in spiritualium filiorum prosperis semper polle.


1. [a 1Kb] Fuit uir unus de Ramatha in Sophin de monte Effraim, et nomen eius Helcana. Et post pauca. Habuit uxores duas: nomen uni Anne, et nomen secunde Fennene. I. Reg. 1. 1. et 2. Quid significet uir iste: uel due uxores eius, una fecunda, alia infecunda. Et cur de Anna scribitur: quod affligebat quoque eam emula eius, et uehementer angebat. Et reliqua. uers. 6.

2. Cum redeunte tempore ascenderent templum Domini, et sic prouocabat eam. Porro illa flebat, et non capiebat cibum, usque dum dicit: uultusque eius non sunt amplius in diuersa mutati. Et reliqua. u. 7. etc.

3. Exultauit cor meum in Domino, usque dum dicit: Dominus iudicabit finem terre, et dabit imperium  regi suo, et sublimabit cornu Christi sui. Cap. 2. 1, usque ad 11.

4. Samuel autem ministrabat ante faciem Domini puer accinctus ephot [b 1Kb] . quod erat ephot, usque dum dicit: abierunt in locum suum. 2. 18, 19, 20.

5. uisitauit ergo Dominus Annam, et concepit et peperit tres filios, et duas filias:  Et ipsa supra prophetans dicit: Sterilis peperit plurimos.  Alibi peperit septem [c 1Kb] . Quid sibi uult hoc?

6. Cur dicitur per uirum Dei ad Heli: Quare abiecisti munera mea, et uictimam meam, quam precepi, ut offerretis in templo, usque dum dicit: Qui contemnunt me erunt ignobiles. Ibidem u. 29, et 30 . 

7. Ecce dies ueniunt, et precidam brachium tuum, et brachium domus patris tui, ut non sit senex in domo tua. Et uidebis Christum emulum tuum in uniuersis prosperis Isrel, usque dum dicit: comedam buccellam panis. Ibid. u. 31. usque ad finem capitis. 

8. Puer autem Samuel ministrabat Domino coram Heli, usque dum dicit: Nec poterat uidere lucernam Dei, priusquam extingueretur, et Samuel dormiebat in templo Domini, ubi erat arca, etc. Cap. 3. u. 1, usque ad tertium. 

9. Quid significat, quod arca Dei translata a Philisteis, et in templo Dagon posita, altera die ante arcam Dei inuenitur Dagon. Tertia die caput, et palme eius due abscisse erant super limen, et ipse truncus remanserat. Et reliqua. cap. 5. u. 1, 2. 3. 4. et 5. 

10. uiri quoque, qui mortui non fuerant, percutiebantur in secretiori parte natium, usque dum dicit: Sed et satrape Philistinorum sequebantur arcam Domini, usque ad terminos Bethsame. Ibidem uer. postremo, seu 12, usque ad finem uersiculi 12 capitis subsequentis, id est 6.

11. Porro Bethsamite metebant triticum, usque dum dicit: At urbe murata usque ad uillam, que erat absque muro, et usque ad Abel magnum, super quem posuerunt arcam Domini. Propter quod dicit Abel magnum ? Et reliqua. Indicantur hic uersiculi 13, et subsequentes usque ad 18 

12. Quare de Samuel scribitur, quod iudicauerit  Isrel cunctis diebus uite sue, cum in uita sua amiserit principatum ? 

13. Cum unxisset Samuel Saulem in regem, ait ad eum: Cum abieris hodie a me inuenies duos uiros iuxta sepulcrum Rachel, in finibus Beniamin in meridie salientes magnas foueas. Et liberabis populum eius de manu inimicorum eius. cap. 10. 2.  Cur Saul bis ungitur ? Et Dauid tertio ? Et reliqua.

14. Quare de Saul scribitur: filius unius anni erat Saul cum regnare cepisset, et duobus annis regnauit super Isrel, cap. 13. 1. cum supra legatur quod ab humero et sursum emineret omni populo.  cap. 9. 2.

15. Cur in eodem libro scribitur: Quod faber ferrarius non inueniebatur in tota terra Isrel; et quod retunse erant acies uomerum et ligonum, et tridentium et securium, usque ad stimulum corripendum. Et reliqua. 13. 20. 21. Unde hec sine fabro ?

16. Quare de Ionathan scribitur: quod extenderit manum, et intinxerit in fauum mellis, quem cum comedisset, illuminati sunt oculi eius. 14. 27. Quomodo intinxit, si non uidit? Si uidebat, quomodo illuminatus est ? Et reliqua.

17. Cum Dominus misisset Saul percutere peccatores Amelech, cur pepercit Chineo, dicens post pauca ? Tu enim fecisti misericordiam cum omnibus filiis Isrel, cum ascenderent de Aegypto. Et reliqua.  15. 1., 6. Quis est hic Chineus ? et ubi legitur hanc misericordiam fecisse ?

18. Cur Samuel dixit Agag regi ? Siccine separat amara mors ? Usque dum dicit in frustra concidit Samuel Agag coram Domino. 15. 32. et subseq.

19. Cur de Dauid scribitur, quod eo tempore, quo uiderat Saul Dauid egredientem contra Philisteos, ait ad Abner principem militie: De qua stirpe descendit  hic adolescens, Abner ? Et reliqua. 17. 55. Cum supra legatur quod armiger Saul fuisset Dauid antea, et citharam in conspectu eius percutiebat.. Et reliqua. 16. 21., 23. Et cur Goliath spurius dicebatur ? 17. 4. 23. Et addidit Ionathan deiurare Dauid. 20. 17.

20. Cur Dauid contra Philisteum pergens ad preliandum, arma Saul portare noluit, sed quinque lapides de torrente in pera sumpsit, tamen unum solum proiecit, et Philisteum percussit ? Et reliqua. 17. 39. 40 et 49.

21. Quare Saul iratus dixit ad Ionathan filium suum. Fili mulieris uirum ultro rapientis ? 20. 30.

22. Cum Dauid fugeret ante Saul, uenit ad Abimelech in Nobe. Et reliqua usque dum dicit: porro  uia hec polluta est. 21. 1. 5. Unde erat polluta ? Et additur: hodie sanctificabitur in uasis meis. u. 5.

23. De Ceila ciuitate, quam oppugnauit Dauid si aliud nomen habuisset, an non. Cum minime recolo quod de hac ciuitate mentionem faciat Scriptura, nisi in propheta, ubi legitur: ue Ceila, Ceila ciuitas, quam oppugnauit Dauid.

24. Quomodo intelligendum est de Saul, quod in extremis consuluerit pythonissam ? Et legitur, quod suscitauerit ei Samuel, et dixerit ei Samuel: Cras tu et filii tui mecum eritis: Si iuxta litteram stare potest, ut Samuel suscitaret pythonissa. 28. 7. et seqq.

25. Cur Gelbe montes a Dauid maledicantur in morte Saul, et filiorum eius ? II. Reg. 1. 21. Si  iuxta litteram stare possit.

26. Quomodo intelligendum est hoc quod Dauid plangens Abner, maledicensque Ioab, dixit: Non deficiat de domo Ioab fluxum seminis sustinens, et leprosus: tenens fusum, et cadens gladio, indigens pane? II. 3. 29. Et reliqua.

27. Quid significat quod filii Remmon Berothite, Rechab et Baanna ingressi sunt feruente die domum Isboseth, qui dormiebat super stratum suum meridie, usque dum dicit: precepit Dauid pueris suis interficere eos: caput autem Isboseth tulerunt, et sepelierunt in sepulcro Abner in Ebron. II. 4. 5. Et reliqua.

28. Et abiit Dauid, et omnes uiri, qui erant cum eo in Ierusalem ad Hiebuseum habitatorem terre:  dictum est Dauid ab eis non ingredieris huc, nisi abstuleris cecos et claudos dicentes: non ingredietur Dauid huc. Et reliqua. II. 5. 6. etc.

29. Cepit autem Dauid arcem Sion: hec est ciuitas Dauid. Quid est arcem ?

30. Proposuerunt enim in die illa premium, qui percussisset Hiebuseum, et tetigisset domatum fusculas.  Ibi. u. 7. et seqq.

31. Cum quadam uice uenissent Philistiim contra Dauid in ualle Raphaim, et ipse consuluit Dominum. Cui respondit Dominus: Gira post tergum pirorum,  et cum audieris sonitum gradientis in cacumine pirorum, tunc inibis prelium, usque dum dicit: et percussit Philistiim de Gabaa usque dum uenias Iazer. Et reliqua. u. 32. etc.

32. Quare percutitur Oza, qui manu tenuit arcam Domini, ne laberetur e plaustro in terram. Et quid significet temeritas eius, uel recalcitratio bobum, qui trahebant eam. Et reliqua. 6. 6. 7. etc.

33. Cumque intrasset arca Domini in ciuitate Dauid, Michol filia Saul prospiciens per fenestram uidit Dauid regem subsilientem, atque saltantem coram Domino, et despexit eum in corde suo, usque dum dicit: Ero humilis in oculis meis. Et reliqua. 6. 16. usque ad 22. uersiculum 


34. Cur Nathan dixit ad Dauid, ut edificaret domum Domini, et postea prohibuit eum. Et reliqua, usque dum dicit: secundum omnia uerba hec. Et post pauca. Sic locutus est Nathan ad Dauid. Et reliqua. 7. 3. etc.

35. Post hec percussit Dauid Philistiim, et humiliauit eos, et tulit frenum tributi de manu Philistiim, et percussit Moab et mensus est eos funiculo cequans terre, et reliqua. 8. 1. 2. etc.

36. Ioab autem filius Saruie erat super exercitum: porro Iosaphat filius Ahilud a commentariis. Et Sadoch filius Achitob, et Achimelech filius Abiathar sacerdotes, et Saraias, scriba. Banaias filius Ioiade super Cerethi et Phelethi: filii autem Dauid sacerdotes erant. 8. 16., 17., 18. Qui erant Celethi  et Phelethi ? uel filii Dauid quomodo erant sacerdotes, cum non essent de tribu Leui ? Et reliqua.

37. Cur de Absalon scribitur, quod erexerat sibi titulum, dicens non habeo filium. 18. 18. cum in eodem libro supra scriptum sit, quod habuerit tres filios, et unam filiam nomine Thamar eleganti forma ? Et reliqua. 14. 27.

38. Quare autem inter numerum fortium Dauid scribatur de uno quolibet eorum, hec, uel alia fecit, sed usque ad tres non peruenit. Qui fuerint hi tres ? aut cur hoc scribitur ? 23. 19. etc.

39. Quare culpatur Dauid per numerationem populi. II. Reg. 24. 1. Cum Iosaphat, ceterique reges populum numerauerint, et inculpabiles, et sine uindicta permanserint ? et cetera usque in finem. Iu.  Reg. 3. 6. (At quod hic de Iosaphat dicitur, de Ioram, cum quo fedus inierat Iosaphat, dicendum est. Hec habet Scriptura: Egressus est igitur rex Ioram in die illa de Samaria, et recensuit uniuersum Isrel, misitque ad Iosaphat etc. Ab Amasia tamen rege Iude minime malo, recensitos fuisse subditos, discimus ex II. Paral. 21. 5.

40. Cur de Dauid scriptum est, quod senuerat, cum septuaginta non supergressus sit annos, et opertus uestibus non calefiebat ? Et quod inuenta adulescentula speciosa Abisach Sunamite, dormiebat cum rege, et ministrabat ei: rex uero non cognouit eam ? III. Reg. 1. 3. cum in fortiore etate legamus, et uideamus cum feminis coire uiros. Et reliqua.


41. Quid sibi uult quod Dauid ultimo uite sue tempore, Salomoni filio suo precepit de Ioab, et Semei, quibus ante pepercerat, ne inultos eos dimitteret, sed deduceret canos eorum cum sanguine in inferno ? Ibi. 2. 5. 8.

42. Quid est quod dixit de Ioab ? posuit cruorem prelii in baltheo suo, qui erat circa lumbos eius, et in calceamento suo, quod erat in pedibus eius. Ibi. u. 5.

43. Quid significet Adonias, qui Abisac petiuit in coniugio, pro qua re a Salomone precipitur occidi. Ibi. u. 20. etc. Et quid est, quod frequenter scribitur in hoc libro ? Hec faciat mihi Deus, et hec addat. Ibi. u. 23. etc. Erat hoc sacramentum, an non ?


44. Dilexit autem Salomon Dominum ambulans in preceptis Dauid patris sui, excepto quod in excelsis ambulabat, et accendebat thimiama. 3. 3. Quid erat excelsa, quod frequenter in hoc libro legitur ? Et cur Samuel non culpatur, qui in excelso legitur immolasse ?  III. Reg. 3. 2.

45. Quid significent ille due mulieres meretrices, que uenerunt ante Regem Salomonem ? III. 3. 16.

46. Porro Giblii preparauerunt ligna, et lapides ad edificandum domum. III. 5. 18.

47. Cum legatur expressius in libro Regum. III. 8. 9. absque Paralipomenon II. 5. 10. quod in arca non esset aliud, nisi due tabule lapidee, quas posuerat in ea Moises. Et reliqua: cum Apostolus scribat ad Hebreos. 9. 4. quod in arca sunt tabule,  uirga Aaron, et Manna. Si non erant, cur Apostolus dixit ? Et si erant, quis ea misit ibi ? Et si fuerit ista uirga Aaron, unde in Aegipto fuere signa facta, et in mari, atque in heremo, an alia ? et quid de ipsa Arca factum est ? uel si sit unquam  uisura ab omnibus.

48. Cum nebula implesset domum Domini, ait Salomon: Dominus dixit, ut habitant in nebula. 8. 10. 11. 12. Ubi legitur quod Dominus dixisset ?

49. Si in Templo, ubi erat Altare incensi, et candelabrum, et lucerne, misse sint propositionis panes ? Si introibant ibi alii, nisi ordo Sacerdotum et Leuitarum: Et si ibi erat conuentus plebium ? Aut si soli Sacerdotes, siue Leuite 


50. Dedit Salomon Hiram uiginti oppida in terra Galilee, que cum non placuissent ei, appellauit ea, terram Cabul usque in diem hanc. Quid est hoc ? Scire uolo. 9. 11. 12. 13.

51. Quid sibi uult, quod Moises in heremo ad constructionem tabernaculi, non ex alienis, sed ex Hebreis habuit constructores ? Exo. 35. 30. et subseq. (Deesse uidetur pars altera questionis: cur scilicet Salomon uirum Syrum adduxit ad templi, et suppellectilis sacre constructionem ? Misit quoque rex Salomon, et tulit Hiram de Tyro. III. Reg. 7. 14.

52. Fecitque Salomon de lignis thinis fulchra domus Domini, et domus regis. Cuius generis erant  ligna thina ? Et post pauca dicit: non sunt allata huiuscemodi thina, neque uisa usque in presentem diem. 10. 11, et 12. Et quid Ophir, et ubi, unde fuerunt allata ? 5. 11.

53. Cur altare holocaustorum in tabernaculo, et in templo ex ligno quidem factum, ere autem coopertum. Exo. 38. 1. ab igne non consumebatur, cum iugiter ignis arderet in eodem altari ?

54. Fecit Salomon ducenta scuta de auro puro. 10. 16. Et post pauca: Posuitque ea rex in domo silue Libani. 17. Si silua Libani Salomonis erat, cur ligna cedrina non precidebat ex Libano ?

55. Fecit quoque, ut tanta esset abundantia argenti in Hierusalem, quanta et lapidum: et cedrorum prebuit multitudinem quasi sycomoros, qui nascuntur  in campestribus. Et reliqua. 10. 27.

56. Reliquum autem uerborum Salomonis, et omnia que fecit, et sapientia eius, ecce uniuersa scripta sunt in libro uerborum dierum Salomonis. 11. 41. Qualis est liber, scire uolo.

57. Cum Helias ante Iesabel fugeret, et uenisset ad montem Dei Oreph, et mansisset in spelunca, et factus fuisset ad eum sermo Domini, post pauca refert Scriptura. 19. 2. 8. Ecce Dominus transit, et spiritus grandis et fortis subuertens montes, et conterens petras, usque dum dicit, et derelictus sum ego solus, et querunt animam, ut auferant eam. 19. 11. 14. etc.

58. Cum Helias dixerit de Achab ? Si mortuus fuerit in ciuitate, comedent eum canes. Si autem in  agro, comedent eum uolucres celi. 21. 24. quomodo uerum est, cum ipse perlatus fuisse legatur, in Samariam, et sepultus in sepulcro suo ? 22. 37. nisi tantum quod canes lambuerint habenas. Ibi. 38. Et non comederint.

59. Cur Eliseus mittens puerum suum ad suscitationem filii Sunamitis, precepit ei dicens: Si occurrerit tibi homo, non salutes eum, et si salutauerit te quispiam, non respondeas ei. Iu. Reg. 4. 29.

60. Naaman princeps militie regis Syrie. Et post pauca: Per illum enim dedit Dominus salutem Syrie. 5. 1. Que fuit illa salus ?

61. Facta est fames magna in Samaria, et tandiu obsessa est, donec uenundaretur caput asini octoginta  argenteis, et quarta pars capi stercoris columbarum quinque argenteis. 6. 21. Quid est capi stercoris ? 

62. Quid est quod Benadab rex Syrie misit Asahel ad Heliseum consulens, utrum sanari possit ab infirmitate sua, an non ? Cumque ab eo responsum acciperet, et redisset ad Dominum suum, refert Scriptura: Tulit stragulum, et infudit aquam, et expandit super faciem. 8. 7. 15. etc.

63. Cur Iohas rex Isrel ad Amasiam regem Iuda, remisit dicens: Cardus Libani misit ad cedrum, que est in Libano dicens: da filiam tuam filio meo uxorem, transieruntque bestie saltus, que sunt in  Libano, et conculcauerunt cardum ? Iu. Reg. 14. 9.

64. Quare de Ieroboam filio Ioas scribitur: ipse restituit terminos Isrel ab introitu Emath usque ad mare solitudinis, iuxta sermonem Domini, quem locutus est per seruum suum Ionam filium Amathi Prophetam. Ion. 1. 1. Ubi Ionas hec locutus fuit ? 14. 25.

65. Cur de Ioathan rege Iuda scribitur ? ipse edificauit portam domus Domini sublimissimam. 15. 35. Nunquid a Salomone antea edificata non fuerat ? an nouam construxit ?

66. Cur de Ezechia scribitur: postquam dissipauit excelsa, et contriuit statuas ? Et succidit lucos, confregitque serpentem eneum, quem fecit Moyses; uocauitque eum Naastan. . 18. 4.  Et reliqua. Quid est hoc ?

67. Cur per Esaiam ad Ezechiam regem dicitur ? Ecce dies ueniunt, et auferent  omnia que sunt in domo tua, et que condiderunt patres tui in Babylonem: non remanebit quidquam, ait Dominus, sed de filiis quos generabis, erunt eunuchi in palatio regis Babylonis. 20. 17. 18. Qui fuerunt isti eunuchi ?

68. Quid sibi uult quod post plurima de Iosia  scribitur: et efferri fecit lucum de domo Domini, foras Hierusalem in conualle Cedron, et combussit eum ibi, et redegit in puluerem, et proiecit super sepulcra uulgi ? Quid est iste lucus ? aut que sepulcra uulgi ? 23. 6.

69. Destruxit quoque et idola  effeminatorum que erant in domo Domini, pro quibus mulieres texebant quasi domunculas luci. u. 7.

70. Et destruxit aras portarum in introitu hostii Iosie principis ciuitatis usque dum dicit de sacerdotibus excelsorum comedebant azima in medio fratrum suorum. 5. 8. et 9.

71. Tulit quoque principes militie Saraiam sacerdotem primum, et Sophoniam sacerdotem secundum, et tres ianitores: et de ciuitate eunuchum unum. Et  post pauca: Et Sopher principem exercitus, qui probabat tirones de populo terre. Propter quod dicit sacerdotem primum, et secundum ? uel eunuchum unum, et tres ianitores ? uel qui sunt tirones ? 25. 18, et 19.

72. Subleuauit Euilmerodach rex Babylonis anno, quo regnare ceperat, caput Ioachim regis Iuda de carcere, et locutus est ei benigne, usque dum dicit. Omnibus diebus uite sue. Ibid. u. 27. etc.





HACTENUS THEUTMIRUS: AD HUNC PORRO MODUM RESPONDET CLAUDIUS.

Compellit, et constringit me, frater Christianissime, Theutmire, tua [a 1Kb] opportuna multimoda inquisitio, non necessitate, sed quod est uehementius, caritate, ad multorum exire publicum, formidandumque iudicium: illorum uidelicet dico, qui  secundum faciem, et non iustum nouerunt iudicare iudicium; ob hoc uidelicet quod in opusculis nostris, in expositione Pentateuchi, atque libri Regum, et tuam petitionem, et meam prefationem in capite ponere iubes; quod multis nostro tempore presumptuosum esse uidetur, atque ridiculum. Qui si uerum nomen [b 1Kb] prefationis nossent, non puto ista dicere potuissent: quia prefatio primi operis locutio est, et [c 1Kb] prelocutio librorum, que ante causas narrationum ad instruendas audientium aures coaptatur. Dicta autem prefatio, quasi prelocutio, id est prima locutio, et alio nomine prologus, id est sequentis operis prefatio, est, et initium locutionis, et caput compositionis, quod et alio nomine dicitur premium: premium enim est initium docendi, et  principia librorum, que ante cause narrationem ad instruendas audientium aures coaptantur. Cuius nomen plerique latini periti ita posuerunt. Sciat quisque ille est, nostro tempori scientiam, non nostre scientie scribendi tempus deesse: scilicet tempus per omnes Scripturas disserendi esse, si Spiritus sancti gratia cuiquam dignatur adesse: nec periudicandum quo quisque tempore scribat; sed hoc solummodo discernendum, utrumnam uera, et catholica, an falsa, et heretica sint, que scribit. Et quia tu sepe a me requiris multarum rerum absolutionem, maximeque in Pentateucho, atque libro  Regum, qui et antiquiores, et obscuriores ceteris libris diuine legis sunt, et magno interprete indigent, atque in eis, non ex meo ingenio, sed ex illustrium doctorum iudicio, neque ex propria temeritate, sed ex aliorum auctoritate interrogationibus tuis, non quantum debui, sed quantum potui, satisfeci, conseruans non tam [d 1Kb] eloquii exsultantis ambitum, quam necessarie breuitatis modum: sic enim et innumeris satisfieri inquisitionibus tuis poterit, et mihi insuper liberum erit aliqua extrinsecus, que cognitioni tue utilia arbitror, in aliis libris inserere, si ista tibi accepta iudicaueris. Scire autem uolo te, frater, quod hec locutio uias quidem aperiat intelligentie: non tamen singillatim cuncta que scripta sunt, disserat atque absoluat. Sicut potui,  respondi inquisitionibus tuis. Si quid de his rebus, unde me interrogasti, inuenisti melius, siue inuenire potueris, gratissimum habebimus, si nos feceris nosse. Pro qua re te deprecor per gratiam Dei, que in te, ut credo, exuberat, ut non respuas deprecantem, sed libenter doceas, si quid potes, quod me fateor ignorare. Et si quid hinc absolutum,  ac diffinitum disputatione rationabili, atque perfecta uel legisti, uel audisti, uel etiam ipse adhuc audire, aut legere, aut excogitare potueris peto, ut mihi mittere non graueris. Quia quod confitendum est caritati tue, plus mihi expedit discere, quam docere. Nam hoc admonemus, dicente Apostolo Iacobo : Sit autem omnis homo uelox ad audiendum, tardus autem ad loquendum. Et sicut ait doctissimus Pater Augustinus: Ut discamus, inuitare nos debet suauitas ueritatis: Ut autem doceamus, cogere necessitas caritatis. Ubi potius orandum est, ut transeat ista necessitas, qua hominem docet aliquis homo: Et simus omnes docibiles Dei:  quamuis hoc simus, cum ea, que ad ueram pietatem pertinent, dicimus, etiam  quando illa docere uidetur homo. Quia  neque qui plantat est aliquid, neque qui rigat, sed qui incrementum dat Deus. Cum itaque, si Deus incrementum non daret, nichil essent apostoli plantatores, et rigatores: quanto magis ego, uel tu, uel quilibet huius temporis homines, qui in hoc nouissimo tempore uidemur esse doctores ? Addidi etiam in hoc opere breuem expositiunculam allegoricam in libro Ruth, quod tu non postulasti, que magis ad librum Iudicum, quam ad Regum pertinere uidetur. Pro qua re obsecro, ut me, etsi corpore longe positum, tamen mente propinquum orationibus tuis Creatori omnium commendare non cesses; ut per uirtutem fletuum tuorum, et merita orationum, et si iuxta fluuium Chobar, id est secus grauedinem [a 1Kb]  huius seculi detineor, tamen Dominum nostrum in maiestate glorie sue uidere desidero: atque ab ipso audire quod in medio scorpionum habitatio nostra consistit. Ezech. 2. 6.

    De Alchana, Elcana, et duabus uxoribus eius, et natiuitate Samuelis. Cap. I.
    De Cantico Anne.
    [b 1Kb] De propheta ad Heli destinato, et malo filiorum eius, atque morte ipsorum.
    De sacerdote fideli, quem spondet Deus, quod iuxta cor suum sit.
    De caligine oculorum Leli, Heli, et augmento Samuelis: et uerbis Domini, que non ceciderunt in terram.
    De arce captiuitate, et idolo Dagon, nec non et  morte Heli, atque nuru sua.
    De spiritu maligno, qui irruebat in Saul.
    De Dauid, et unctione eius. 
    De certamine Dauid, et Golie.
    De eo quod Saul pro centum preputiis Philistinorum, Dauid filiam promittit dare uxorem.
    De fuga Dauid et salute eius, et simulacro, quod in lecto eius inuentum est.
    De aduentu Dauid ad Samuelem, et nuntiis Saul, qui missi sunt, ut apprehenderent Dauid, qui accepto spiritu Dei prophetauerunt.
    De reuersione arce Domini ad terram Isrelitarum, et percussione Bethsamitarum.
    De eo quod scriptum est: Ex qua die mansit arca Domini in Cariathiarim, multiplicati sunt dies.
    De eo quod scriptum est: Congregato omni populo Isrel, orauit Samuel Dominum, et exaudiuit eum. 
    De filiis Samuel, qui declinauerunt post auaritiam, et acceperunt munera.
    De unctione Saul regis, et aduentu Samuelis in Galgala.
    De ieiunio indicto a Saule.
    De prelio Saul contra Amalech, et Agag regem; et de eo quod scriptum est: penitere Dominum, quod constituerit Saul regem.
    De obiurgatione Samuelis in Saul, cur non audisset uocem Domini, et scissione pallii Samuelis, nec non et morte Agag regis.
    De adiuratione Dauid et Ionathan.
    Ubi Dauid ad Abimelech sacerdotem uenit, et gladium Golie sustulit, seu [c 1Kb] panes propositionis accepit. 
    Ubi Dauid ad regem Achis fugit, et mutauit os suum.
    Ubi in spelunca Dauid, Saulis chlamydem abscidit.
    De descensione Dauid in solitudine Machon, ubi habitabat Nabal, ubi Dauid, dormiente Saul, et exercitu eius, hastam, scyphumque abstulit.
    De prelio Dauid in Amalech.
    De phitonissa, quam consuluit Saul, et suscitatione Samuelis.
    De prelio Philistinorum, et plaga in Isrel, morteque Saul, et Ionathe filii eius.
    De luctu Dauid pro morte Saul, et Ionathe, et interemptione Isrel, maledictioneque montium Gelbe.




[d 1Kb] Regum tempora post iudices, quando Dauid, Saule reprobato, cepit regnare, incipiunt. Unde et liber, ubi res geste continentur, quem nunc aggredimur,  Malachim, id est Regum uocitatur, qui in tertio et quarto uolumine continetur: meliusque multo est Malachim, id est Regum, quam Malachot, id est Regnorum dicere. Non enim multarum gentium regna describit, sed unius Isrelitici populi, qui tribubus duodecim continetur: plus tamen in terrena Hierusalem tribus Iuda, una ex duodecim, diuturna successione regnauit. In qua ciuitate , prior Dauid regnauit. » In quibus temporibus [a 1Kb] multa, et uaria sacramenta Christi, et Ecclesie [b 1Kb] figurantur. Nam [c 1Kb] in ipso initio Regum, commutatum sacerdotium in Samuel, reprobato Heli: et commutatum regnum in Dauid, reprobato Saule, exclamat, prenuntiari nouum sacerdotium, nouumque regnum  in Domino Iesu Christo uenturum [d 1Kb] . Nonne ipse Dauid, cum panes propositionis manducauit, quos non licebat manducare nisi solis sacerdotibus in una, eademque persona utrumque futurum, id est in uno domino Iesu Christo regnum, et sacerdotium figurabat? Et aspice Regum tempora, quia primo Iudicum, postea Regum: sic erit iudicium, postea regnum.

» Fuit uir unus de Ramatha in Sophim de monte Ephraim, et nomen eius Helcana, filius Hieroboam, filii Heliu, filii Tau, filii Suph, Ephrateus. Helcana non de Aran  ortus, sed de Isaar, qui et ipse filius fuit Caath, et Caath filius Leui. 

» Hic Isaar pater fuit Chore [e 1Kb] , quo pereunte filii  eius remanserunt.  De cuius stirpe [f 1Kb] fuit Samuel, quorum posteritas postea temporibus Dauidis et Salomon, cantatores, et prophete in populo, et in templo Dei fuerunt.  Huius Caath familie acceperunt urbes, et suburbana ad inhabitandum  in monte Ephraim , ubi fuerunt ciuitates Sichem, et Gazer, et Cethsaim, et Betheron.

» Fuit Helcana filius Hieroboam, filii Heliu, filii Tau, filii Suph, filii Helcana, filii Iohel, filii Azarie, filii Sophonie, filii Taath, filii Asir, filii Abiasaph, filii Chore, filii Isaar, filii Caath, filii Leui, filii Isrel, ut uerba dierum narrant. [g 1Kb] Et habuit uxores duas, nomen uni Anna, et nomen secunde Phennena.  Fueruntque Phennene filii, Anne autem non erant liberi: et cetera. Iste ergo laudabilis uir habuit duas uxores, nomen uni Anna, et nomen secunde Phennena. Habebat autem filios de secunda ;  sterilis uero erat prior illa, que et nobilior erat. Similia inuenies etiam in Genesi: cognata sibi est quippe Scriptura diuina. Inuenies ibi primam uxorem Abrahe Saram nobiliorem: Secundam uero Aegyptiam Agar ignobilem fuisse: et ante patrem effectum Abraham de ignobili, quam de nobili . Fuit tamen postmodum etiam de nobili coniuge pater. Ita ergo etiam nunc Helcana hic, qui est possessio Dei, prius de secunda uxore efficitur pater, quam de prima, quoniam concluserat Deus uuluam Anne, sicut et prius concluserat uuluam Sare. Post plurimos uero partus Phennene, etiam Anne uulua orationibus, et precibus aperitur, et efficitur etiam ipsa mater filii eius, quem obtulit Deo.  Quid  ergo hec in se sacrmenti contineant uideamus. Phennena interpretatur conuersio: Anna autem interpretatur gratia. Unde quisque [h 1Kb] nostrum, qui uult effici possessio Dei, istas sibi duas iungat uxores: sed cum ipsis sibi nuptias celebrat, primum sibi iungat que nobilior est, et generosior, gratiam. Hec enim nobis per fidem prima coniungitur, sicut et Apostolus dicit: [i 1Kb] Gratia salui facti estis per fidem. Secunde uero coniungimur , id est conuersioni, quia per gratiam credulitatis emendatio fit morum, et uite conuersio. Sed cum iste sit ordo nuptiarum, alius ordo procreationis efficitur. Prima namque nobis filios parit Phennena, quia primos fructus de conuersione proferimus, et prima iustitie germina de actibus, et operibus procreamus: primum  namque iustitie opus est, conuerti a peccatis: quia nisi ante conuertamur, et declinemus a malo, non poterimus de Anna effici patres, nec de gratia filios generare.

» uideamus ergo uniuscuiusque differentias. Fennena filios habet, sed qui non assistunt Deo: neque enim tales filii possunt esse conuersionis, ut adsistant, et adhereant Deo, nec tamen inanes et penitus alieni sunt a rebus Dei. Accipiunt namque partes de sacrificiis diuinis, et edunt de hostiis Dei. Unusquisque ergo nostrum primo conuertitur a peccato, ut ex conuersione generet opera iustitie, postea uero excitata in nobis Anna per zelum, et emulationem boni, precem fundit ad Deum, ut et ipsa filios generet. Quales ergo Anna que est gratia, filios  generat? Qui assideant Deo. Gratia enim, et ueritas per Iesum Christum facta est, hic ergo filius est gratie, qui Deo uacat, et uerbo Dei. Post hec orauit Anna, et ait [i 1Kb] : Confirmatum est cor meum  in Domino, et exaltatum est cornu meum in Deo salutari meo. Dilatatum est os meum super inimicos meos. Letata sum in salutari tuo, etc. [a 1Kb] Ita ne uero uerba hec unius muliercule putabuntur esse de nato sibi filio gratulantis? tantumne mens hominum a luce ueritatis auersa est, ut non sentiant supergredi modum femine huius dicta, que fudit?

» Porro qui rebus ipsis, que iam ceperant etiam in hac peregrinatione compleri, conuenienter mouetur, nonne intendit, et aspicit, et cognoscit per hanc mulierem, cuius etiam nomen  gratia eius interpretatur, ipsam religionem christianam, ipsam ciuitatem Dei, cuius rex est, et conditor Christus, ipsam postremo Dei gratiam, cuius prophetico spiritu sic locuta est? a qua superbi alienantur,  ut cadant; qua humiles implentur, ut surgant, quod maxime hymnus iste personat. Nisi quisquam forte dicturus est, nichil istam prophetasse mulierem, sed Deum tantummodo propter filium, quem precata impetrauit, exsultanti predicatione laudasse. Quid ergo sibi uult quod ait? Arcum potentium fecit infirmum, et infirmi precincti sunt uirtute. Pleni panibus minorati sunt, et esurientes transierunt terram, quia sterilis peperit septem, et multa in filiis infirmata est. Nunquid septem ipsa pepererat, quamuis sterilis fuerit? Unicum habebat, cum ista dicebat: sed nec postea septem peperit, siue sex, ex quibus septimus esset ipse Samuel, sed tres mares, et duas feminas. Demum illa in populo, cum adhuc nemo regnaret, quod in extremo posuit [b 1Kb] , dat uirtutem  regibus nostris, et exaltauit cornu Christi sui. Unde dicebat, si non prophetabat? Dicat ergo Ecclesia Christi, Ciuitas Regis magni, gratia plena, prole fecunda. Dicat quod tanto ante de se prophetatum per os huius pie matris agnoscit. Confirmatum est cor meum in Domino, et exaltatum est cornu meum in Deo meo. uere confirmatum est cor, et cornu exaltatum, quia non in se, sed in Domino Deo suo. Dilatatum est super inimicos meos et meum: quia et in angustiis pressurarum sermo Dei non est alligatus. [c 1Kb] Letata sum, inquit, [d 1Kb] in salutari tuo. Christus est iste iehsu, quem Simeon ille, sicut in Euangelio legitur,  senex amplectens paruum, agnoscens magnum: nunc dimittis, inquit, seruum tuum in pace, quoniam uiderunt oculi  mei salutare tuum. Dicat itaque Ecclesia: Letata sum in salutari tuo.

» [e 1Kb] Quoniam non est sanctus sicut Dominus, et non est iustus sicut Deus noster. Tanquam sanctus, et sanctificans: iustus et iustificans. Non est sanctus preter te, quia nemo fit, nisi abs te. Denique sequitur:  Nolite gloriari superbi, et nolite loqui excelsa, neque exeat magniloquium de ore uestro,  quoniam Deus scientiarum Dominus. Ipse uos scit, et ubi nemo scit, quoniam qui putat se aliquid esse, cum nichil sit, se ipse seducit. Hec dicuntur aduersariis ciuitatis Dei ad Babyloniam pertinentibus, de sua uirtute presumentibus, in se, non in Domino gloriantibus, ex quibus sunt etiam carnales Isrelite, terrene Hierusalem ciues terrigene, qui, ut dicit Apostolus , ignorantes Dei iustitiam, , et suam uolentes constituere, id est uelut a se sibi preparatam, non ab illo impertitam, iustitie Dei non sunt subiecti. Utique, quia superbi de suo putantes, non de Dei, posse placere se Deo, qui est Deus scientiarum, atque ideo, et arbiter conscientiarum. Ibi uidens cogitationes hominum  quia uane sunt . Si hominum sunt, et ab illo non sunt . Et preparans, inquit, adinuentiones suas. Quas adinuentiones putamus, nisi ut superbi cadant, et humiles surgant? Has quippe adinuentiones exequitur, dicens. Arcus potentium infirmatus est, et infirmi precincti sunt uirtute. Infirmatus est arcus, id est intentio eorum, qui tam potentes sibi uidentur, ut sine Dei dono, atque adiutorio, humana sufficientia, diuina possint implere mandata. Et precinguntur uirtute, quorum interna uox est , Miserere mei, Domine: quoniam infirmus sum

» Pleni panibus, inquit, minorati sunt, et esurientes transierunt terram. Qui sunt intelligendi pleni panibus, nisi iidem ipsi quasi potentes: id est Isrelite,  quibus credita sunt eloquia Dei ? Sed in eo populo, ancille filii minorati sunt, quod uerbo minus latino, bene tamen expressum est: quod ex maioribus minores facti sunt, quia et ipsis panibus  terrena sapiunt. Gentes autem, quibus lex illa non erat data, posteaquam per nouum testamentum ad eloquia illa uenerunt, multum esuriendo, terram transierunt, quia in eis non terrena, sed celestia sapuerunt. Et hec uelut quereretur causa, cur factum sit.

» Quia sterilis peperit septem, et multa in filiis infirmata est. Hic totum, quod prophetabatur, eluxit agnoscentibus numerum septenarium, quo est uniuerse  Ecclesie significata perfectio. Propter quod, et Ioannes Apostolus ad septem scribit Ecclesias,  eo modo se ostendens ad unius plenitudinem scribere. Et in prouerbiis Salomonis hoc antea prefigurans Sapientia  edificauit sibi domum, et suffulsit sibi columnas septem. Sterilis enim erat in omnibus gentibus Dei ciuitas, antequam iste fetus, quem cernimus, oriretur. Cernimus etiam, que multa in filiis erat, nunc infirmatam  Hierusalem terrenam, quoniam quicunque filii libere in ea erant; uirtus eius erat. Nunc uero ibi quoniam littera est, et spiritus non est, amissa uirtute infirmata est.

 » Dominus mortificat, et uiuificat, deducit ad inferos, et reducit. Mortificauit illam, que multa erat in filiis, et uiuificauit hanc sterilem, que peperit septem; quamuis commodius possit intelligi, eosdem uiuificare, quos mortificauerat: id enim uelut addendo repetiuit: Deducit ad inferos, et reducit. Quibus enim dicit Apostolus : si mortui estis cum Christo, que sursum sunt querite, ubi Christus est in dextera Dei sedens; salubriter utique mortificantur a Domino. Quibus adiungit : que sursum sunt sapite, non que  super terram: ut ipsi sint illi, qui esurientes transierunt terram  Mortui enim estis, inquit. Ecce quomodo salubriter mortificat Deus. Deinde sequitur:  Et uita uestra abscondita est cum Christo in Deo. Ecce quomodo eosdem ipsos uiuificat Deus. Sed nunquid eosdem ipsos deduxit ad inferos, et reduxit? Hoc utrumque sine controuersia fidelium, in illo potius uidemus impletum, capite scilicet nostro: cum quo uitam nostram in Deo, Apostolus dixit absconditam. Nam qui  proprio filio non pepercit, sed pro nobis omnibus tradidit illum, isto modo utique mortificauit eum: et quia resuscitauit eum a mortuis, eumdem rursum uiuificauit. Et quia in prophetia uox eius agnoscitur : non derelinques animam meam in inferno,  eumdem deduxit ad inferos, et reduxit. Hac eius paupertate ditati sumus: Dominus enim pauperes facit et ditat: nam quid hoc sit, ut sciamus, quod sequitur, audiamus, humiliat, et exaltat: utique superbos humiliat, et humiles exaltat: Quod enim alibi legitur : Deus superbis resistit, humilibus autem dat gratiam, hec totus habet sermo huius Anne; que interpretatur gratia eius. Iam uero quod adiungitur: suscitat a terra pauperem: de nullo melius, quam de illo intelligo, qui propter nos pauper factus est, cum diues esset, ut eius paupertate, sicut paulo ante dictum est, ditaremur. Ipsum enim de terra suscitauit tam cito, ut caro eius non uideret corruptionem: nec  illud ab illo alienabo, quod additum est: Et de stercore erigit inopem. Inops quippe id est, ac pauper: stercus uero, unde erectus est, rectissime intelliguntur persecutores Iudei, in quorum numero cum se dixisset Apostolus: Ecclesiam persecutus sum : que mihi fuerunt, inquit, lucra , hec propter Christum damna esse duxi: nec solum detrimenta, uerum etiam stercora existimaui esse, ut Christum lucrifacerem. De terra suscitatus est ille supra omnes diuites pauper, et de illo stercore erectus est supra omnes opulentos ille inops, ut sedeat cum potentibus populi, quibus ait : sedebitis super duodecim sedes: sed sedem glorie hereditatem dans eis. Dixerant enim potentes illi : Ecce nos reliquimus omnia, et  secuti sumus te. Hoc uotum potentissimi uouerant; sed unde hoc, eis nisi ab illo, de quo hic continuo dictum est [a 1Kb] ? Dans uotum uouendi: alioquin ex illis essent potentibus, quorum infirmatus est arcus. Dans, inquit, uotum uouendi; non enim Domino quisquam quidquam rectum uoueret, nisi qui ab illo acciperet quod uoueret . Sequitur: [b 41Kb] Et benedixit annos iusti. Ut cum illo scilicet sine fine uiuat, cui dictum est : Et anni tui non deficient: ibi enim stant anni, hic autem transeunt, imo pereunt, ante enim quam ueniant non sunt: cum autem uenerint, non erunt, quia cum suo fine ueniunt. Horum autem duorum, id est dans uotum uouendi, et benedixit annos iusti, unum est quod facimus, alterum quod sumimus, sed hoc alterum  Deo largitore non sumitur, nisi cum ipso adiutore primum illud efficitur: quia  non in uirtute sua potens est uir . Dominus infirmum facit aduersarium suum, illum scilicet, qui homini uouenti inuidet, et resistit, ne ualeat implere quod uouit. Potest ex ambiguo greco intelligi: et aduersarium suum. cum enim Dominus possidere nos ceperit, profecto aduersarius, qui noster fuerat, ipsius fit, et uincetur a nobis, sed non uiribus nostris, quia non in uirtute sua potens est uir. Dominus ergo infirmum faciet aduersarium suum.

[c 44Kb] » Dominus sanctus, ut uincatur a sanctis, quos Dominus sanctorum efficit sanctos.

» Ac per [d 1Kb] hec [e 196Kb] : negligetur prudens in prudentia  sua: et negligetur potens in potentia sua: et negligetur diues in diuitiis suis: sed in hoc glorietur qui gloriatur: intelligere, et scire Dominum, et facere iudicium, et iustitiam in medio terre. Non parua ex parte intelligit, et scit Dominum, qui intelligit, et scit etiam hec a Domino sibi dari, ut intelligat, et sciat Dominum. Quid enim habes, ait Apostolus , quod non accepisti? Si autem accepisti, quid gloriaris, quasi non acceperis? id est: quasi a te ipso tibi sit, unde gloriaris. Facit autem iudicium, et iustitiam qui recte uiuit. Recte autem uiuit, qui obtemperat precipienti Deo, et finis precepti ,  caritas est de corde puro, et conscientia bona, et fide non ficta. Porro ista caritas   ex Deo est. Facere ergo iudicium, et iustitiam, ex Deo est. Sed quid est in medio terre? Neque enim non debent facere iudicium et iustitiam, qui habitant in extremis terre? Quis hec dixerit? Cur ergo additum est in medio terre? Quod si non adderetur, et tantummodo diceretur facere iudicium, et iustitiam, magnum hoc preceptum ad utrosque homines pertineret, et mediterraneos, et maritimos. Sed ne quisquam putaret post finem uite, que in hoc agitur corpore, superesse tempus, iudicium, iustitiamque faciendi, quam dum esset in carne non fecit, et sic diuinum euadi posse iudicium, in medio terre mihi uidetur dictum, cum quisque in corpore uiuit. In hac quippe uita suam terram quisque circumfert, quam moriente  homine recipit terra [a 1Kb] , consurgenti utique redditura. Proinde in medio terre, id est cum anima nostra isto terreno clauditur corpore, faciendum est iudicium, atque iustitia, quod nobis prosit in posterum: quando  recipiet quisque secundum ea, que per corpus gessit, siue bonum, siue malum. Per corpus quippe ibi dixit Apostolus, per tempus, quo uixit in corpore: neque enim si quis maligna mente, atque impia cogitatione blasphemet, neque id ullis membris corporis operetur, ideo non  erit reus, quia id non motu corporis gessit, cum hoc per illud tempus gesserit, quo gessit et corpus? Isto modo congruenter intelligi potest etiam illud, quod in Psalmo legitur : Deus autem rex noster ante secula, operatus est salutem in medio terre. Ut Dominus iehsu accipiatur Deus noster, qui est ante secula , quia per ipsum facta sunt secula, operatus est salutem in medio terre, cum  uerbum caro factum est, [b 1Kb] et terreno habitauit in corpore. Deinde posteaquam prophetatum est in his uerbis Anne, quomodo gloriari debeat qui gloriatur, non in se utique, sed in Domino: propter retributionem, que in die iudicii futura est . Dominus ascendit  in celos, et tonuit: ipse iudicabit extrema terre,  quia iustus est. Prorsus ordinem tenuit confessionis fidelium; ascendit enim in celum Dominus iehsu Christus, et inde uenturus est ad uiuos, et mortuos iudicandos. Nam quis ascendit   nisi qui et descendit in inferiores partes terre? Qui descendit ipse est, et qui ascendit super omnes celos ut adimpleret omnia. Per nubes ergo suas tonuit, quia sancto Spiritu cum ascendisset, impleuit: De quibus ancille Hierusalem, hoc est, ingrate uinee comminatus est apud Isaiam prophetam  ne pluant super eam imbrem. Sicut autem dictum est: ipse iudicabit extrema terre, ac si diceretur extrema hominis [c 1Kb] : non enim alias partes non iudicabit, qui omnes homines procul dubio iudicabit. Sed melius intelliguntur  extrema terre extrema hominis, quoniam non iudicabuntur, que in melius, uel in deterius medio tempore commutantur [d 1Kb] , sed in quibus extremis inuentus fuerit, qui iudicabitur. Propter quod dictum est . Qui autem perseuerauerit usque in finem, hic saluus erit. Qui ergo perseueranter facit iudicium, et iustitiam in medio terre, non damnabitur, cum iudicabuntur extrema terre . Et dat  uirtutem regibus nostris: ut non eos iudicando condemnet, dat eis uirtutem, qua carnem,  sicut reges, regant, et in illo mundum, qui propter eos fudit sanguinem, uincant .

» Et exaltauit cornu Christi sui. Quomodo Christus exaltauit cornu Christi sui? De quo enim supra dictum est: Dominus ascendit in celos, et intellectus est Dominus Christus, ipse, sicut hic dicitur, exaltauit cornu Christi sui. Quis ergo est Christus Christi? an cornu exaltabit uniuscuiusque fidelis sui: sicut ista ipsa in principio huius hymni ait: exaltatum est cornu meum in Deo meo? Omnes quippe unctos eius chrismate recte Christos possumus dicere. Quod tamen totum cum suo capite corpus, unus est Christus. Hec Anna prophetauit Samuelis mater, sancti uiri, multumque laudati. In quo quidem tunc figurata est mutatio ueteris sacerdotii, et  nunc impleta quoniam infirmata est, que multa in filiis erat, ut nouum haberet in Christo sacerdotium sterilis, que peperit septem. Hoc canticum iuxta septuaginta interpretum translationem inserere compulsi sumus [a 1Kb] , ut a beato Augustino expositum est; pro eo quod in ipsa translatione ampliorem, et ueriorem continet historiam [b 1Kb] «.

» Interea  Samuel erat ministrans in templo Dei accinctus Ephot . Porro filii Heli diuina sacrificia temerantes peccabant coram Domino; et deridebant per eos multi sacrificium Dei . Unde Heli sacerdos pro eorum iniquitate damnatus est , quod eos peccantes minus seuera animaduersione  plectebat [c 1Kb] . Et quidem cercuit, et quidem corripuit, sed lenitate, et mansuetudine patris, non seueritate, et auctoritate pontificis. Qua sententia discant sacerdotes quomodo propter filiorum uitam,  puniantur: quique etiam, quamuis sancti sint, culpa tamen subditorum, eisdem, si non cerceant, reputatur (Cap. 2. u. 27. etc.

» Sed hoc [d 1Kb] euidentius ad ipsum Heli sacerdotem missus loquitur homo Dei, cuius quidem nomen tacetur, sed intelligitur officio, ministerioque suo, sine dubitatione esse propheta: Sic enim scriptum est [e 1Kb] . uenit autem uir Dei ad Heli, et ait ad eum: hec dicit Dominus. Nunquid non aperte reuelatus sum domui patris tui, cum esset in Aegypto in domo  Pharaonis, et elegi eum ex omni Isrel mihi in sacerdotem, ut ascenderet ad altare meum, et adoleret mihi incensum, et portaret Ephod coram me? Et dedi Domui patris tui, omnia de sacrificiis filiorum Isrel? Quare calce abiecistis uictimam meam, et munera  mea, que precepi, ut offerrentur in templo, et magis honorasti filios tuos, quam me, ut comederetis primitias omnis sacrificii Isrel populi mei? propterea ait Dominus Deus Isrel. Loquens locutus sum, ut domus tua, et domus patris tui ministraret in conspectu meo usque in sempiternum. Nunc autem dicit Dominus: absit a me hoc: sed quicunque glorificauerit me, glorificabo eum: qui autem contemnunt me, erunt ignobiles. Ecce dies ueniunt, et precidam brachium tuum, et brachium domus patris tui, ut non sit senex in domo tua, et uidebis Christum emulum tuum, in templo in omnibus prosperis Isrel, et non erit senex in domo tua in omnibus diebus. uerumtamen non auferam penitus uirum ex te ab altari meo, sed ut deficiant oculi tui, et tabescat anima tua, et pars magna  domus tue morietur, cum ad uirilem etatem uenerit: hoc autem erit tibi signum, quod uenturum est duobus filiis tuis Ofni, et Finees. In die uno morientur ambo, et suscitabo mihi sacerdotem fidelem, qui iuxta cor meum, et animam meam faciat.

» Non est ut dicatur ista prophetia, ubi sacerdotii ueteris tanta manifestatione prenuntiata est mutatio, in Samuele fuisse completa: quanquam enim esset de alia tribu Samuel, quam que constituta fuerat a Domino, ut seruiret altari, tamen non erat de filiis Aaron, cuius progenies fuerat deputata, unde fierent sacerdotes. Ac per hoc in ea quoque re gesta eadem mutatio, que per Christum Iesum futura fuerat, adumbrata est: et ad uetus testamentum proprie, figurate uero pertinebat ad nouum: prophetia  facti etiam ipsa, non uerbi; id scilicet facto significans, quod uerbo ad Heli sacerdotem dictum est per prophetam. Nam fuerunt postea sacerdotes ex genere Aaron: sicut Sadoch , et Abiathar  regnante Dauid, et alii deinceps antequam tempus ueniret, quo ista, que de sacerdotio mutando tanto ante predicta sunt, effici per Christum oportebat. Quis autem fideli nunc oculo hec intuens non uideat esse completa? Quoniam quidem nullum tabernaculum, nullum templum, nullum altare, nullum sacrificium, et ideo nec ullus sacerdos remansit Iudeis, quibus, ut de semine Aaron ordinaretur, in Dei fuerat lege mandatum. Quod et hic commemoratum est, illo dicente  propheta . Hec dicit Dominus, Deus Isrel [f 1Kb] : Loquens locutus sum, ut domus patris tui ministraret in conspectu meo usque in eternum. Nunc autem dicit Dominus: absit hoc a me: sed quicunque glorificauerit me, glorificabo eum. Qui autem contemnunt  me, erunt ignobiles [a 1Kb] . Quod enim nominat domum patris eius, non de proximo patre dicere, sed de illo Aaron, qui primus sacerdos est institutus, de cuius progenie ceteri sequentur, superiora demonstrant ubi ait : Reuelatus sum domui patris tui, cum esset in Aegypto in domo Pharaonis , et elegi eum ex omnibus tribubus Isrel mihi in sacerdotem. Quis pater fuit huius in Aegyptia seruitute, unde cum liberati essent, electus est ad sacerdotium, nisi Aaron? De huius ergo stirpe, isto loco dixit futurum fuisse, ut non essent ulterius sacerdotes: quod iam uidemus impletum. uigilet fides, presto sunt res: cernuntur, tenentur, et uidere nolentium oculis ingeruntur.  Ecce, inquit, dies ueniunt, et precidam  brachium tuum, et brachium domus tue, ut non sit senex in domo tua, et uidebis Christum emulum tuum in templo in uniuersis prosperis in Isrel [b 1Kb] . Ecce dies, qui prenuntiati sunt, iam uenerunt. Nullus sacerdos secundum ordinem Aaron: et quicunque ex eius genere est homo, cum uidet sacrificium Christianorum toto orbe pollere, sibi autem honorem illum esse subtractum, deficiunt oculi eius, et defluit anima eius tabe meroris. Proprie autem ad huius domum Heli, cui hec dicebantur, quod sequitur, pertinet:  Et pars magna domus tue morietur, cum ad uirilem etatem uenerint: hoc autem erit tibi signum, quod euenturum est duobus filiis tuis Ofni, et Finees: in die uno morientur ambo. Hoc ergo signum factum est mutandi sacerdotii de domo huius,  quo signo significatum est, mutandum sacrificium [c 1Kb] domus Aaron. Mors quippe filiorum huius significauit mortem, non hominum, sed ipsius sacerdotii de filiis Aaron.

» Quod autem sequitur, ad illum etiam pertinet sacerdotem, cuius figuram gessit [d 1Kb] , huic succedendo Samuel. Proinde que sequuntur de Christo Iesu Noui Testamenti uero sacerdote dicuntur . Suscitabo mihi sacerdotem fidelem, qui iuxta cor meum et animam meam faciat.

[e 1Kb] » Sub figura Samuelis, de Domino Saluatore summo uidelicet, ac uero pontifice debet intelligi: [f 1Kb] qui nimirum, sicut Samuel, defuncto Heli, successit in sacerdotium, non de stirpe Aaron, sed de  alia Leui familia electus. Fuit enim [g 1Kb]  filius Helchana, filii Hieroboam, filii Helihel, filii Thau, filii [h 1Kb] Sut, filii Helchana, filii Iohel, filii Azarie, filii Sophonie, filii  Thaat, filii Asir, filii Abiasaph, filii Chore, filii Isaar, filii Caath, filii Leui, filii Isrel, ut uerba dierum narrant. Ita mediator Dei, et hominum, ut esset nobis Pontifex, non de Leui, sed de alia utique tribu, id est Iuda, carnis originem sumpsit: aliam, quam legalem hostiam, id est ipsam carnem suam obtulit patri pro nobis: alios, quam de genere Aaron pontificatus sui reliquit heredes, filios uidelicet gratie Noui Testamenti de uniuersa gentium natione collectos. Quod uero, quasi humano more loquens, Deus dicit : qui iuxta cor meum, et animam meam faciat, de Samuele quidem recte potest accipi, quod in omnibus eius uoluntati sicut homo Deo paruerit, sed rectius [i 1Kb] accipitur de Domino, ac Saluatore, quod  sicut Filius unigenitus [i 1Kb] paternorum sit in omnibus conscius arcanorum: iuxta quod de se ipse manifeste testatur, dicens : Et a me ipso facio nichil, sed sicut docuit me pater, hec loquor. Et qui me misit, mecum est, et non reliquit me solum, quia que placita sunt ei, facio semper.

[k 1Kb] » In hoc uero quod ait Deus: quia omnia que in corde meo, et que in anima mea sunt, faciet, non arbitremur habere animam Deum, cum sit conditor anime; sed ita de Deo tropice, non proprie dicitur, sicut manus, pes, et alia corporis membra: et ne secundum hoc credatur homo in carnis huius effigie factus ad imaginem Dei, adduntur, et ale, quas utique non habet homo. Et dicitur Deo : sub umbra alarum tuarum protege me: ut intelligant  homines de illa ineffabili natura non propriis, sed translatis rerum uocabulis ista dici [l 1Kb] . «

Et edificabo ei domum fidelem, et ambulabit coram Christo meo cunctis diebus. » Ipsa est domus, quam edificat pater, de qua Apostolus ait : que domus sumus nos, si fiduciam, et gloriam spei usque in finem firmam retineamus. Et hec domus ambulabit coram Christo eius, ipso uidelicet summo Pontifice. Ambulabit, dixit, id est conuersabitur, sicut superius dixerat de domo Aaron : Loquens locutus sum, ut domus tua, et domus patris tui ministraret in conspectu meo, usque in sempiternum. Quod autem ait: coram Christo meo ambulabit, de ipsa domo utique intelligendum est, non de illo sacerdote,  qui est Christus ipse, mediator, atque Saluator. Domus ergo eius coram illo ambulabit. Potest et ambulabit intelligi de morte ad uitam, omnibus diebus quibus peragitur usque in finem seculi huius  ista mortalitas: alioquin quomodo de Samuele potest accipi, quod edificata sit ei domus fidelis, que coram Christo Domini  cunctis diebus incederet, cum legamus in sequentibus , quod filii illius  auersi de uiis eius, post auaritiam declinauerint, et peruerterint iudicium: nisi forte domum eius hoc loco plebem Isreliticam intelligamus, que cunctis diebus sacerdotii eius Domino seruierit, de qua scriptum est : Et requieuit omnis Isrel post Dominum. Et paulo post  abstulerunt filii Isrel Baalim, et Astaroth, et seruierunt Domino soli. [a 1Kb] Quod uero adiungitur: Futurum est autem, ut quicunque remanserit in domo tua, ueniat, ut oretur pro eo, non proprie de domo dicitur huius Heli, sed illius Aaron,  de qua usque ad aduentum Iesu Christi, homines remanserunt: de quo genere etiam nunc usque non desunt. Nam de illa domo Heli huius, iam supra dictum erat [b 1Kb] : Et omnis qui superauerit domus tue, decidet in gladio uirorum. Quomodo ergo hic uere dici potuit, et erit qui remanserit in domo tua, ueniat, ut oretur pro eo? Si illud est uerum, quod ultore gladio nemo inde supererit, nisi quia illos intelligi uoluit, qui pertinent ad stirpem illius totius sacerdotii secundum ordinem Aaron. Ergo si de illis est predestinatis reliquiis, de quibus alius Propheta dixit , reliquie salue fient, unde et Apostolus:  Sic ergo, et in hoc tempore reliquie per electionem gratie salue facte sunt, quia de talibus reliquiis bene intelligitur  esse, de quo dictum est, qui remanserit in domo tua: profecto credit in Christum: sicut temporibus Apostolorum ex ipsa gente plurimi crediderunt . Neque nunc desunt qui licet rarissime, tamen credant, et impletur in eo, quod hic iste homo Dei continuo secutus adiunxit [c 1Kb] : Et offerat nummum argenteum, et tortam panis, dicatque: dimitte me, obsecro, ad unam partem sacerdotalem, ut comedam buccellam panis. Quid per nummum argenteum, nisi oris confessio designatur  ,que fit credentibus, ad salutem? argentum enim pro eloquio poni solet: Psalmista testante, ubi canitur [d 1Kb] : Eloquia Domini eloquia casta, argentum igne examinatum, probatum terre, purgatum septuplum. Sed quid dicit iste qui uenit? dimitte me, obsecro, ad unam  partem sacerdotalem, ut comedam buccellam panis. Sacerdotalem partem corpus Christi, id est Ecclesiam dicit; cuius plebis ille sacerdos est, mediator Dei, et hominum, homo Christus iehsu; cui plebi dicit Apostolus Petrus : Plebs sancta, regale sacerdotium. In hanc partem sacerdotalem  postulat comedere buccellam panis, quibus uerbis ipsum sacrificium christianorum eleganter expressum est, de quo dicit sacerdos ipse:  Panis, quem ego  dedero, caro mea est pro mundi uita. Ipsum quippe est sacrificium non secundum ordinem Aaron , sed secundum ordinem Melchisedech. «

[e 1Kb] Factum est autem in die quodam, Heli iacebat in loco suo, et oculi eius caligauerunt, nec poterat uidere lucernam Dei antequam exstingueretur. In tabernaculo federis erat candelabrum, ubi a uespere usque mane , summo Pontifice lucernas uespere concinnante, iugiter extra uelum preparate lucebant, Dominus ut iusserat . Isto Pontifice intrante in tabernaculo,  iam grandeua senectute confecto, oculi eius in tantum caligauerant, ut nec incensam lucernam potuisset aspicere, quanto magis exstinctam? Figuraliter uero lucerna Dei Heli fuerat, quando dignitate sacerdotali pollens iustitie claritate fulgebat. Quam exstinctam Propheta asserit, dum ob scelera filiorum, sacerdotii potestatem, meritorumque lumen amisit.

 » Creuit [f 1Kb] autem Samuel, et Dominus erat cum eo, et non cecidit ex omnibus uerbis eius in terram. Significat quia nichil ex his, que locutus est, irritum fuit, sed omnia sicut rebus impleta que dixit. Cadunt namque in terram uerba superuacua, que pro nichilo habenda, et uniuersorum sunt calcanda despectu sicut et beatus Iob dixit : et lux uultus mei non cadebat in terram; quia  nimirum in tanta grauitate uultum  retinere consueuerat, ut nunquam contemptibili letitia resolueretur. Sed quotiescunque hilariorem se presentibus exhiberet, certam semper ob causam utilitatis eorum  ageret.

» Igitur [g 1Kb] postquam hec in figura mutationis ueteris Testamenti a Propheta illo prenuntiata sunt ad Heli: offendente Isrel Dominum, [h 1Kb] instruxerunt aciem Philistei contra eos, etc. Tollunt autem Isrelite arcam ad  stationem suam: capta est ab hostibus arca, ipsique non solum uicti sunt et in fugam uersi, imo etiam magna strages facta est occisorum.  Nonnulla tamen futurorum significat res gesta hec. In  prophetia enim arca illa ab alienigenis capta indicabat  testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est . Transeunte arca Domini ad gentes, [i 1Kb] periit, atque interiit sacerdotium Iudeorum.  Duo quoque filii corruerunt, unius uxor  uiduata: et  mox in partu mortua est , propter eamdem perturbationem. Quod euidenti signo prefiguratum est, post exstinctum sacerdotium Iudeorum, carnalem interesse Synagogam illi carnaliter adherentem, prostratoque Heli de sella, [a 1Kb] pontifices Iudeorum sedem habuere uacuam, et gloriam sacerdotii, regnique exstinctam.

 » Sed quid est, quod dum posuissent Philistiim arcam Domini in templo Dagonis Dei sui, intrauerunt templum, et inuenerunt Deum suum prostratum, atque confractum, caput uero eius, duasque manus abscissas? Statim enim ut testamentum Domini peruenit in  gentes, confestim idola, que deceptum possidebant orbem, destructa sunt, omnisque error simulacrorum corruit, presentiam  Dei ferre non sustinens. Nam in manibus Dagon precisis, opus idololatrie [b 1Kb] amputabatur. Et in capite eius superbia diaboli abscissa  significatur, a quo initium peccati fuit. Quod uero in limine, ut certum scilicet, prefinitumque sue idololatrie finem  agnoscerent: limes enim fines itineris significat. Etiam illud ad magnam pertinet significationem, in ipsa ruina Dagon Dei sui, atque fractura, quod dorsum illius solum inuenerunt,  fractis eius omnibus membris: dorsum quippe fugam significat. Quicunque enim fugiunt, persequentibus dorsum dant. Unde et scriptum est de hostibus : quoniam pones eos dorsum. Ubi enim sunt idola? perierunt. Et si aliqua remanent, ab aliquibus absconduntur, et fugerunt.   Quod autem percussi sunt in posteriora ii, qui arcam Dei captiuauerunt, hoc pene signum uidetur: quia, si qui susceperint  testamentum, et posteriora uite dilexerint, ex ipsis iustissime cruciabuntur, que sicut Apostolus ait,  existimare debuerant sicut stercora: qui enim sic assumunt testamentum diuinum, ut posteriora respicientes, ueteri se uanitate non exuant, similes sunt hostibus illis, qui arcam testamenti captiuam iuxta idola sua posuerunt. Et  alia quidem uetera etiam nolentibus cadunt: quia  omnis caro fenum, et claritas hominis, ut flos feni, aruit fenum, et flos decidit: arca autem Domini manet in eternum: secretum scilicet testamentum, regnum celorum, ubi est eternum uerbum  Dei. «

 Cum uero de terra Philistiim arca Domini ad terram Isrelitarum rediret,  plaustro superposita est, et uacce plaustro subiuncte sunt, que fete fuisse memorantur;   quarum filios clauserunt domi, ut scriptum est.  Ibant autem in directum uacce per uiam, que ducit Bethsames: uno itinere gradiebantur pergentes, et mugientes, et non declinabant neque ad dexteram, neque ad sinistram. [c 1Kb] » Quid igitur uacce, nisi fideles quosque in Ecclesia [d 1Kb] significant, qui dum sacri eloquii precepta considerant, quasi superimpositam Domini arcam portant? de quibus hoc est etiam notandum, quod fuisse fete memorantur: quia sunt plerique, qui in uia Dei intrinsecus positi, foris carnalibus affectibus ligantur: sed non declinant a recto itinere [e 1Kb] qui arcam Dei portant in mente. Ecce enim uacce Bethsamis pergunt. Bethsamis quippe dicitur Domus solis. Et propheta ait : uobis autem, qui timetis Deum, orietur sol  iustitie. Si igitur ad eterni solis habitationem tendimus, dignum profecto est, ut de Dei itinere pro carnalibus affectibus non declinemus. Tota enim uirtute pensandum est, quod uacce Dei plaustro supposite pergunt, et dant ab intimis mugitus, et tamen de itinere non detorquent gressus: [f 1Kb] amorem quidem per compassionem sentiunt. Sed colla posterius non deflectunt. Sic nimirum predicatores Dei, sic fideles quique intra sanctam Ecclesiam agere debent, ut et compatiantur proximis per caritatem, et tamen de uia Dei non exorbitent per compassionem. Arca quippe superposita Bethsames pergere est, cum superna scientia ad interne lucis habitaculum propinquare: sed tunc uere Bethsames tendimus, cum uiam rectitudinis gradientes, ad uicina  erroris latera, nec pro affectu pignorum declinamus. Sic namque sic necesse est, ut incedere debeant, qui sacrilegiis suppositi iam per internam scientiam, Domini arcam portant, quatenus per hoc quod propinquorum necessitatibus condolent, accepto rectitudinis itinere non declinent. Quorum nimirum gratia mentem nostram tenere debet, sed reflectere non debet, ne hec eadem mens, aut si affectu non tangitur, dura sit, aut tacta, plus, si inflectitur, remissa. «

[g 1Kb] Percussit autem de uiris Bethsamitibus, eo quod uidissent arcam Domini: percussit autem de populo septuaginta uiros, et quinquaginta millia plebis. » Populus, et plebs pro una eademque re indifferenter accipitur. Nam ex uno Greco quod est solet  utrumque transferri. Sed in hoc uidetur esse distantia, quod in priore commate uersiculi additum est uiros. uiros enim maiores natu significat, ut sit sensus, quia de optimatibus populi septuaginta sunt percussi, de ipsa turba uulgari homines quinquaginta  millia. Quod ne pateretur, in Exodo  populus a longe stabat, et orabat, solusque Moises ascendit ad Dominum [a 1Kb] . Isti ab hoc percussi, quia non solum appropinquauerunt, sed etiam  despexerunt, quod rationi plus congruum est: nam in Exodo uiderunt, et audierunt, et perspicua diuine potentie inspexerunt, nec perierunt. Et ideo isti non de uisione, sed de despectione, et temeritate mulctati sunt [b 2Kb] . «

 Et factum est ex qua die mansit arca in Cariathiarim, multiplicati sunt dies. Erat quippe annus uicesimus, et requieuit omnis domus Isrel post Dominum. [c 1Kb] » Non ita intelligendum est quasi uiginti anni, quibus arca  manserit in Cariathiarim, ad octauum usque annum regni Dauid,  quando eam congregata populi frequentia adduxit in Hierusalem , sint computandi. Inuenitur namque in sequentibus, , quod temporibus Saulis fuit [d 1Kb] delata de hac ciuitate, et allata in castra, pugnante eo aduersus Philisteos «: sic etenim scriptum est:  Et ait Saul ad Achiam: applica arcam Dei: erat enim ibi arca Dei in die illa cum filiis Isrelis. Et quia constat  quod Dauid eam in Hierusalem adduxerit, [e 1Kb] tultam de domo Aminadab, in quam tunc illatam esse perhibetur, [f 1Kb] restat intelligi, quod in diebus Saulis relata de castris, et in prefatam sit illata ciuitatem; unde denuo regnante Dauid affertur in Hierusalem. » Est ergo sensus memorate sententie, quia ex quo mansit arca in Cariathiarim, erat annus uicesimus,  cum eam inde transferri temporibus Saul causa belli contingeret: uel certe uicesimus erat annus, cum adhuc omnis domus Isrelis requieuit  post Dominum, abiectis uidelicet idolis, illi soli seruiens; quod eam fecisse toto tempore presulatus Samuelis, [g 1Kb] qui Iosepho teste duodecim annis completus est, et primo tempore regni Saul, quod [h 1Kb] , eodem historico affirmante [i 2Kb] , uiginti annis tenuit, nullus sancte historie curiosus ignorat. Namque postmodum  cum recessisset a Saule spiritus Domini, et agitaret cum spiritus nequam, maxime  ad persequendum Dauid innoxium et iustum, necesse erat partem militie  et plebis eius nonnullam, malitie illius exstitisse complicem.« Cariathiarim ipsa est, que alio nomine Cariath Baal uocatur ciuitas saltuum  una de urbibus Gabaonitarum pertinens ad tribum Iuda, euntibus ab Hierusalem Diospolim  milliario nono. De hac fuit Urias propheta, quem interfecit Ioachim in Hierusalem, sicut Hieremias scribit [i 1Kb] .

» Samuel autem post mortem Heli regebat Isrelem.  Congregato autem omni populo exclamauit ad Dominum pro Isrel, et exaudiuit eum,  et cum offeret holocaustum; accedentibus alienigenis ad pugnam contra populum Dei, intonuit Dominus super eos, et confusi sunt. Et ceciderunt coram Isrel, atque superati sunt.  Tunc assumpsit Samuel lapidem unum, et posuit eum inter Masphat et Siceleg. [k 1Kb] Et ut interpretes septuaginta transtulerunt: inter Masphat nouam et ueterem. uocauitque nomen eius, lapis adiutorii, et dixit: usque adhuc auxiliatus est nobis Deus.  Masphat interpretatur intentio: Lapis ille adiutorii, medietas est Saluatoris; per  quam transeundum est a Masphat uetere ad nouam, id est ab intentione,  que exspectabatur in carnali regno, quod erat beatitudo falsa, ad intentionem, que per nouum testamentum exspectatur in regno celorum, ubi est beatitudo uerissima [a 1Kb] : quia , quoniam nichil est melius, usque huc auxiliatur Deus . Iste Samuel inuocauit nomen Domini, et exaudiuit eum Deus, et in tempore messis pluuiam impetrauit. Pluuia enim in sanctis Scripturis uerba sunt Euangelii, siue legis, sicut Moises dicit [b 1Kb] : Exspectetur sicut pluuia eloquium meum; et descendant sicut ros uerba mea. Hanc igitur pluuiam dedit mundo Christus in tempore messis, id est quando gentes colligi oportebat:  unde  sicut frumentum in horreis, sic inter Ecclesie sinum congregentur.


[c 1Kb] » Iudicauit autem Samuel Isrel omnibus diebus uite sue, fueruntque usque ad eum iudices et principes super Isrel.  Porro filii Samuel declinauerunt post auaritiam, et accipiebant munera : et tam iniqui iudices exstiterunt, ut populus nequaquam ferens, regem sibi in similitudinem ceterarum gentium postularet. Quibus dedit Dominus Saul regem: «  qui cum quereret asinas patris sui, et ueniret ad Samuel in Ramatha, inter cetera, que locuti sunt simul, predixit ei signa Samuel, que uentura erant ei eo die, cum recederet ab eo.

 Cumque ab illo recessisset, uenit ad collem Domini, ubi erat statio Philistinorum. Iam primum signum peractum, sicut locutus fuerat  homo Dei: et ecce cuneus Prophetarum obuius ei; et insiluit super eum spiritus Dei, et prophetauit in medio eorum.  uidentes autem omnes, qui nouerant eum heri, et nudius tertius, quod esset cum prophetis, et prophetaret, dixerunt ad inuicem: Quenam res accidit filio Cis? Num et Saul in Prophetis? [d 1Kb] » Et hoc quidem non puto habere aliquid questionis:  Spiritus enim, ubi uult, spirat. Et spiritum prophetie nullarum animarum potest maculare contactus,  attingit enim ubique propter suam munditiam; afficit autem omnes non eodem modo, sed alios per informationem spiritus eorumdem hominum, ubi rerum demonstrantur imagines; alios per fructum mentis ad intelligentiam, alios utraque inspiratione, alios autem  nescientes. Per informationem spiritus, duobus modis, aut per somnia, sicut non solum plerique sancti, sed et  Pharao, et  Nabuchodonosor rex uidit, quod nemo eorum intelligere ualuit, sed tamen uidere utique potuerant: aut demonstratione in extasi, quod Latini nonnulli [e 1Kb] pauorem interpretantur. Mirum si proprie,  sed uicine: tamen cum fit mentis alienatio a sensibus, ut spiritus hominis diuino spiritu assumptus, capiendis atque intuendis imaginibus uacet, sicut Danieli demonstratum est quod non intelligebat, et Petro illud uas summissum est de celo quatuor lineis: [f 1Kb] nam et ipse, quid illa demonstratio figuraret, postea cognouit. Per fructum autem mentis ad intelligentiam uno modo cum hec ipsa, que demonstrantur in imaginibus, quid significent, et quo pertineant [g 1Kb] , reuelantur, que certior prophetia est. Nam magis ipsam uocat Apostolus  prophetiam, sicut Ioseph meruit intelligere, quod Pharao nonnisi uidere; et Daniel exponit regi, quod ille cernit et nescit. Cum uero ita mens afficitur, ut non rerum imagines coniecturali examinatione intelligat,  sed res ipsas intueatur, sicut intelligitur sapientia, et iustitia, omnisque incommutabilis, et diuina species, ad prophetiam, de qua nunc agimus, non pertinet. Utroque autem munere prophetie donantur ii, qui et rerum imagines in spiritu uident, et quid ualeant, simul intelligunt, aut certe manifestis locutionibus in ipsa demonstratione informantur, sicut in Apocalypsi quedam exponuntur. Nescientes autem afficit prophetie spiritus, sicut  Caiphas cum esset pontifex prophetauit de Domino, quod expediret unum mori pro tota gente, cum aliud in uerbis que dicebat, attenderet, que non se a seipso dicere nesciebat. Abundant in sanctis libris exempla. [h 1Kb] Hoc autem uerbo, quod positum est, insiluit in eum spiritus, tanquam ex abdito diuinitatis secreto, repentinus  significatur afflatus. Horum igitur modorum, quonam potius affectum esse intelligamus Saul, satis apparet ex eo quod ibi scriptum est:  Conuertit Deus in Saul cor aliud. Sic enim aliam cordis significat affectionem, quam conuertendo fecit Deus, ut imaginum significantium, et prefigurantium capax fieret ad propheticam diuinationem. [i 1Kb] Quantum autem distat prophetia Saul a prophetis? tantum distat inter prophetiam prophetarum, sicut Isaias, sicut Ieremias, et ceteri huiusmodi fuerunt, atque istam transitoriam, que in Saul apparuit, quantum distat inter loquelam humanam cum loquuntur homines, et cum eadem loquela propter necessarium prodigium asina locuta est,  in qua sedebat Baalam propheta: accepit enim hoc ad tempus illud iumentum,  ut Deus quod statuerat, demonstraret: unde non habitu perpetuo inter homines bestia loqueretur: aut si hoc exemplum maiore differentia remotum est, multo minus mirandum est homini reprobo datam fuisse ad momentum temporis, affectu transitorio prophetiam, quoniam ille dederat, qui et asinam, cum uoluit, loqui fecit. Magis enim distat  pecus ab homine, quam homo reprobus ab electis etiam hominibus; non enim si quisquam dixerit aliquid, quod ad sapientiam pertinet, continuo sapiens existimandus est. Sic nec quisquam si aliquando prophetauerit, iam inter prophetas numerabitur, cum et Dominus  in Euangelio dicat: quosdam cum gaudio uerbum excipere, et radicis altitudinem non habere, sed esse temporales. Ideoque, sicut consequens indicat lectio, factum est in parabolam:  et Saul inter prophetas. Hoc igitur mirari desinamus, cum in hominibus apparet diuinitus aliquid, quorum uel meritum, uel habitum excedit, cum forte uult Deus cuiusdam significationis gratia tale aliquid demonstrari. Si autem hoc mouet, quod postea Saul malo spiritu inuadente  prefocabatur,  qui prophetie spiritum prius acceperat, neque hoc mirandum est. Illud enim factum est ex dispensatione aliquid significandi, hoc est ex merito iudicandi. Nec mouere nos debent hec alternantia in animo humano, hoc est in creatura mutabili, presertim eodem tempore, quo caro corruptibilis, mortalisque portatur. Aut non uidemus in ipso Petro, quantum indicat Euangelium, exstitisse tantam confessionem, ut audire meruerit,  Beatus es Simon Bariona, quia non tibi reuelauit caro et sanguis, sed pater meus, qui in celis est? Et paulo post  tam carnaliter eum de Domini passione sensisse, ut statim audiret: uade post me, Satana, scandalum mihi es, non enim sapis que Dei sunt, sed que hominum.  Et fortasse aliquanto interius intelligentibus tantum ualet ad uisa illa mentis, hec differentia, qua Petrus primo intellexit, Deo patre reuelante, quod filius Dei esset Christus, et postea, ne moreretur, extimuit, quantum ualet ad distinguenda uisa, que in spiritu hominis alienata mente imaginarie fiunt, reuelatio prophetie, qua primo afflatus est Saul, et commixtio spiritus mali, quo postea premebatur [a 1Kb] .

» Ungitur post hoc iubente Domino rex prior a Propheta in regnum, qui et ipse quidem, in id quod unctus est, imaginem Christi portauit: unde et Beatus Dauid, et ipse Christus nuncupatus, ait ad eum, qui se finxerat Saulem occidisse;  quomodo non timuisti iniicere manum tuam in Christum Domini?  hinc est, quod ab humero  sursum supereminebat omnibus; quia caput nostrum sursum est super nos, qui est Christus: in id autem quod reprobatus postea, et reiectus est, succedente in regnum Dauid, populi, ut predictum est, Isrel personam gestauit: qui populus regnum adeptum fuerat amissurus, Christo Domino nostro per nouum testamentum non carnaliter, sed spiritualiter regnaturo.«

Filius unius anni erat Saul cum regnare cepisset: duobus autem annis regnauit super Isrel. Uno anno postquam rex electus est a Samuele, in domestica  domo sedens dissimulauit se esse regem:  reliquis duobus annis publice iudicauit omnem Isrel, tenens obedientiam cum humilitate: et hoc fuit illud tempus, antequam mandatum Domini transgrederetur in Amalech: reliquo uero tempore, quo uixit, et imperauit, transgressor mandati Domini exstitit.  Post hoc exspectans Saul Samuelem in Galgala, uidens quod tardaret, obtulit holocaustum, ueniensque Samuel inter cetera ait ad Saul:  Stulte egisti, nec custodisti mandata Domini Dei tui, que precepit tibi. Quod si non fecisses, iam nunc preparasset Dominus regnum tuum super Isrel in sempiternum: sed nequaquam regnum tuum ultra consurget. Quesiuit sibi Dominus uirum iuxta cor suum, et precepit ei Dominus,  ut esset dux super populum suum, eo quod non seruaueris que precepit Dominus. Nec sic id accipiendum est, ac si ipsum Saulem Deus in eternum preparauerit regnaturum, et hoc postea noluerit seruare peccanti: neque enim peccaturum nesciebat: sed preparauerit regnum eius, in quo figura esset regni eterni. Ideo addidit:  et nunc regnum tuum non stabit tibi. Stetit ergo, et stabit quod in illo significatum est, sed non huic: quia non in eternum ipse fuerat regnatus, nec progenies eius, ut saltim per posteros alterum alteri succedentes, uideretur impleri, quod dictum est in eternum.  Et queret, inquit, sibi Dominus hominem, secundum cor suum, siue Dauid, siue ipsum mediatorem significans testamenti noui, qui prefigurabatur  in chrismate etiam, quo unctus est ipse Dauid, et progenies eius. Non autem quasi nesciat ubi sit, ita sibi hominem Deus querit, sed per hominem more hominum loquitur, quia sic loquendo nos querit: non solum enim Deo Patri, uerum ipsi quoque Unigenito eius, qui uenit querere quod perierat, usque adeo iam eramus noti, ut in ipso essemus electi ante mundi constitutionem. Queret sibi ergo dixit: id est suum habebit. Unde in latina lingua hoc uerbum accipit prepositionem, et adquiri dicitur, quo satis apertum est quid significet, quanquam et sine additamento prepositionis querere intelligatur adquirere, ex quo lucra uocantur, et questus .


[b 1Kb] Porro faber ferrarius non inueniebatur in omni terra Isrel. Cauerant enim Philistiim, ne forte facerent Hebrei gladium, aut lanceam, et ne haberent fabros ferrarios, qui arma ad repugnandum facerent.  » Ita Chaldei destructa Hierusalem, et uastata omni terra promissionis satagerunt; [c 1Kb] ut nullus in ea remaneret artifex, nullus clausor, qui uel fedata urbis menia componere, uel posset resarcire dirupta. Quin potius quidquid apud gentem exterminatam artis inuenerant, totum in Babylioniam transferunt, ut uel ad nichilum ualeat ultra, uel illius  ciuitatis utilitatibus proficiat. [a 1Kb] Arma quibus contra diabolum repugnantes libertatem a Deo nobis donatam defendamus, quid sunt alia, nisi eloquia scripturarum, in quibus et ipsius Domini, et sanctorum eius exemplis, quo ordine bella uitiorum superari debeant, luce clarius discimus? Sed Philistei filios Isrel fabris armorum priuant, cum maligni spiritus animos fidelium a meditatione sacre lectionis, secularia illis negotia inserendo, retardant, ne uel ipsi per huius exercitium resistendi fiduciam sumant, uel alios forte qui legere nesciunt, ad resistendum uitiis, exhortando, aut corripiendo [b 1Kb] accendant. Tollunt fabros armorum, cum eos, qui sacra eloquia norunt, in tantis sceleribus obruunt, ut dicere bona, que didicerant, prorsus erubescant.


[c 1Kb] » Saul autem post hec, dum pergeret dimicaturus aduersus Philistiim, indixit [d 1Kb] cuncto exercitui ieiunium, quousque reuerterentur a prelio.  Sed Ionathan filius eius uidens super faciem agri mel, extendit summitatem uirge, et intinxit in fauum mellis, et gustauit et illuminati sunt oculi eius. Non utique ad uidendum illuminati, quia antea uidebat, sed ad discernendum, quia uetita tetigerat. Tunc enim casus ille, sicut et Adam fecit illum attentum, reddiditque confusum. Quo facto ammonemur, omnes illecebras uoluptatum in seculo debere contemnere qui Deo nititur militare. Non enim potest contra allophilos spirituales, id est aduersus principes tenebrarum, uirilibus animis concurrere, qui adhuc huius mundi negligit dulcedinem declinare.   Mel enim distillant labia meretricis, quod est delectatio uoluptatis carnalis, de quo putatur iuxta mysticos intellectus hunc comedisse Ionathan, et sorte deprehensum uix precibus populi liberatum. «

 Iniit autem Saul prelium aduersus Amalech interfectisque cunctis hostibus ab Euila usque Sur. Est una regio Euilath, quam circuit fluuius Phison  exiens de paradiso, que hodie India uocatur. Dicta autem Euilath a quodam nepote Ne. Est et alia Euila solitudo contra faciem Aegypti: hec enim Euila, illa Euilath debet nuncupari. Sur quoque est solitudo inter Cades et Barath, extendens desertum usque ad mare Rubrum ex Aegypti confinio .

 Percusso hoc termino [e 1Kb] » pepercit Agag regi,  nec uoluit disperdere omnia iuxta preceptum Domini; irasciturque ei Dominus [f 1Kb] . « Factum est uerbum Domini ad Samuelem dicens: penitet me quod constituerim Saul regem, quia dereliquit me, et uerba mea opere non impleuit;  neque enim sicut hominem, ita Deum cuiusquam facti sui  penitet, cuius est de omnibus omnino rebus tam fixa sententia, quam certa prescientia. Quomodo ergo penitet aliquid Dominum, in quo est omnis prescientia?

[g 1Kb] » Nos uero cum hoc de Deo in diuinis Scripturis audimus, indignum arbitramur hoc de illo sentire. Sed necesse est, ut aliquid dicatur, per quod hoc aliquo modo demonstretur. Cum uero uerba omnia, quibus humana colloquia conseruntur, illius sempiterna uirtus, et diuinitas mirabiliter, atque incunctanter excedat, quidquid de illo humaniter dicitur, quod etiam hominibus aspernabile uideatur, ipsa humana ammonetur infirmitas, etiam illa que congruenter in Scripturis sanctis de Deo dicta existimat, humane capacitati aptiora esse, quam diuine sublimitati: Ac per hoc etiam ipsa esse transcendenda:  est saniori [h 1Kb] intellectu, sicut ista qualiacunque transcendenda sunt. Quis est enim hominum, cui non occurrat in Deo cuncta presciente penitentiam esse non posse? Et certe tamen hec duo uerba sunt, penitentia et prescientia, quorum quia unum congruere credimus Deo, id est prescientiam, negamus in eo esse penitentiam. Cum uero alius liquidiore consideratione ista pertractans, quesierit quem ad modum uel ipsa prescientia Deo congruat, et inuenerit huius etiam uerbi notionem illius ineffabili diuinitate longe, lateque superari, non miratur utrumque de illo propter homines dici potuisse, de quo utrumque propter ipsum incongrue diceretur. Quid est enim prescientia, nisi scientia futurorum? Quid autem futurum est Deo, qui omnia tempora supergreditur?  Si enim scientia Dei res ipsas habet, non sunt ei future, sed presentes: ac per hoc non iam prescientia, sed tantum scientia dici potest. Si autem sicut in ordine temporalium creaturarum, ita et apud eum nondum sunt, que futura sunt; sed ea preuenit scientia, bis ergo ea sentit: uno quidem modo secundum futurorum prescientiam, altero uero secundum presentium scientiam. Aliquid ergo temporaliter accidit scientie Dei, quod absurdissimum atque falsissimum est: nec enim potest que uentura prenoscit, nosse cum uenerint, nisi bis innotescant, et prenoscendo, antequam sint, et cognoscendo cum iam sunt. Ita fit, ut  temporaliter aliquid accidat scientie Dei, cum temporalia, que presciuntur,  etiam presentia sentiuntur, que non sentiebantur ante quam fierent, sed tantummodo presentiebantur. Si uero etiam cum uenerint que presciebantur esse uentura, nichil noui accidit scientie Dei: sed manebit illa prescientia, sicut erat etiam priusquam uenirent, que presciebantur, quomodo iam prescientia dicetur, quoniam non est rerum futurarum? iam  enim presentia sunt, que futura cernebantur, et paulo post erunt preterita. Preteritarum autem rerum, sicut presentium nullo modo potest dici prescientia. Reditur ergo ad id, ut fiat rebus iam presentibus scientia, que iisdem rebus futuris erat prescientia, et cum ea, que prescientia erat prius, postea scientia fiat in Deo, admittit mutabilitatem, et temporalis est; cum sit Deus, qui uere summeque est, nec ulla ex parte mutabilis, nec ullo motu nouitio temporalis. Placet igitur, ut non dicamus prescientiam Dei, sed tantummodo scientiam. Queramus et hoc quomodo. Non enim scientiam solemus dicere in nobis, nisi cum sensa, et intellecta memoria retinemus, cum meminimus nos aliquid sensisse, uel intellexisse, ut id quod uolumus, recolamus.  Quod si ita in Deo est, ut possit proprie dici: Et intelligit, et intellexit: sentit, et sensit, admittit tempus, et subrepit: nichilominus illa mutabilitas, que longe est a Dei substantia, remouenda est. Et tamen et scit Deus, et prescit Deus ineffabili modo: sic eum et penitet ineffabili modo. Cum enim scientia Dei longe distet ab humana scientia, ita ut irridenda sit comparatio; utraque tamen scientia uocatur. Et hec quidem humana talis est, ut de illa dicat Apostolus etiam:  Scientia destruetur, quod nullo modo certe de scientia Dei dici potest. Sic et ira hominis turbida est, et non sine cruciatu animi: ira uero Dei, de qua dicitur in Euangelio:  sed ira Dei manet super eum. Et Apostolus:  Reuelatur ira Dei de  celo super omnem impietatem, illo in tranquillitate iugiter manente, in creatura subdita exerceat admirabili equitate uindictam. Misericordia quoque hominis nonnullam habet cordis miseriam: unde etiam in latina lingua nomen accepit. Nam inde est etiam quod non solum:  gaudere cum gaudentibus: sed etiam flere cum flentibus hortatur Apostolus. Quis autem sano capite dixerit, ulla miseria tangi Deum, quem tamen ubique scriptura misericordem esse testatur? Ita zelum humanum non sine peste liuoris intelligimus: zelantem uero Deum non ita, sed eodem uerbo, non eodem modo.

» Longum est percurrere cetera, et sunt innumerabilia, quibus ostenditur multa diuina iisdem nominibus appellari, quibus humana, cum incomparabili  diuersitate seiuncta sint. Nec interim frustra eadem sunt rebus utrisque indita uocabula, nisi quia hec cognita, que in quotidiana consuetudine uersantur, et experimentis usitatioribus innotescunt, nonnullam ad intelligenda illa sublimia prebent uiam: cum eidem dempsero de humana scientia mutabilitatem, et transitus quosdam a cogitatione in cogitationem cum recolimus, ut cernamus animo, quod in contuitu eius paulo ante non erat, atque ita de parte in partem crebris recordationibus transilimus; unde etiam ex parte dicit esse Apostolus  nostram scientiam; cum ergo hec cuncta detraxero, et reliquero solam uiuacitatem, certe, atque inconcusse ueritatis, una, atque eterna contemplatione  cuncta lustrantis, imo non reliquero: non enim habet hoc humana scientia, sed pro uiribus cogitauero, insinuatur mihi utcunque scientia Dei: quod tamen nomen ex eo quod sciendo aliquid, non latet hominem, potuit rei utrique esse commune. Quanquam et in ipsis hominibus solet discerni a sapientia scientia, ut etiam Apostolus dicit: . Alii quidem datur per spiritum sermo sapientie, alii quidem sermo scientie, secundum eumdem spiritum: in Deo autem nimirum non sunt hec duo, sed unum. Et in hominibus quidem hec ita discerni probabiliter solent, ut sapientia pertineat ad intellectum eternorum, scientia uero ad ea, que sensibus corporis experimur. Sed licet alius aliam differentiam proferat, nisi tamen diuersa essent; non sic ab Apostolo distingueretur.


» Quod si ita sane est, ut nomen scientie rebus, quas per sensus corporis experimur, deputandum sit, nulla est omnino scientia Dei. Non enim Deus per seipsum ex corpore et animo constat, sicut homo, sed melius dicitur, aliam esse scientiam Dei, et non eiusdem generis, cuius ista est, que hominum dicitur: sicut etiam id ipsum, quod Deus dicitur, longe aliud est, quam quemadmodum est dictum, quod  stetit in synagoga deorum. Tamen ad non latere quoquo modo pertinet communicatio ipsa uocabuli. Sic etiam de ira hominis detraho turbulentum motum, ut remaneat uindicte uigor, atque ita utcunque surgo ad innotescentiam illius, que appellatur ira Dei. Item de  misericordia si auferas compassionem cum eo quem miseraris participate miserie, ut remaneat tranquilla bonitas subueniendi, et a miseria liberandi, insinuatur misericordie diuine qualiscunque cognitio. Zelum quoque Dei non repudiemus, et aspernemur, cum scriptum inuenimus, sed auferamus de humano zelo pallidam tabem doloris, et morbidam perturbationem animi, remaneatque illud solum iudicium, quo corruptio castitatis impunita esse non sinitur, et adsurgimus, ut incipiamus aliquo modo capere zelum Dei. Quapropter cum legimus etiam Deum dicentem penitet me: consideremus, quod id soleat in hominibus opus penitendi, cum procul dubio reperitur uoluntas mutandi, sed in homine cum dolore animi est; reprehendit enim in se, quod temere  fecerit. Auferamus ergo ista que de humana infirmitate atque ignorantia ueniunt, et remaneat solum uelle, ut non ita sit aliquid, quemadmodum erat. Sic potest aliquantum intimari menti nostre, qua regula intelligatur quod penitet Deum. Cum enim penitere dicitur, uult non esse aliquid sicut fecerat, ut esset, sed tamen, ut cum ita esset, ita esse debeat: et cum ita esse iam non sinitur, iam non debet esse ita, perpetuo quodam, et tranquillo equitatis iudicio, quo Deus cuncta mutabilia incommutabili uoluntate disponit. Sed quoniam prescientiam, et scientiam cum laude solemus in hominibus appellare, iramque ipsam solet humanum genus in magnis potestatibus tremere, potius quam reprehendere,  congruenter putamus talia dici de Deo. Qui autem zelat, et quem aliquid penitet, quoniam uel culpari solet, uel in se culpam corrigere, atque ideo cum reprehensione ista de hominibus dici, propterea mouet cum legimus esse aliquid in Deo eiusmodi. Sed illa scriptura omnibus consulens, propterea magis et ista ponit, ne que placent, sic intelligantur in Deo, quomodo consueuerint in hominibus intelligi. Per hec enim, que displicent, cum ea non audemus sic intelligere in Deo, ut inueniuntur in homine, discimus etiam illa sic querere, que apta esse atque conuenientia putabamus. Nam si propterea non est illud de Deo dicendum, quia in homine displicet, non dicamus incommutabilem Deum, quia de hominibus cum reprehensione dictum est:   Non enim est illis commutatio. Item sunt quedam, que in homine laudabilia sunt: in Deo autem esse non possunt: sicut pudor [a 1Kb] quidem etatum uiridiorum magnum est ornamentum, sicut timor Dei: non enim tantum in ueteribus libris laudatur, sed Apostolus etiam dicit:  perficientes sanctificationem in timore Dei, qui utique nullus in Deo est. Sicut ergo laudabilia hominum recte intelliguntur in Deo, non [b 1Kb] ut in hominibus, sed uocabulis tantummodo communibus longe alia ratione, et modo. Nam paulo post idem Samuel, cui dixerat Dominus: penitet me, quod constituerim regem Saul, ipsi Sauli ait de Deo : quoniam non est sicut homo, ut peniteat eum. Ubi uidelicet satis ostendit etiam, cum dicit Deus, penitet me, non humano  more accipiendum esse, sicut iam quantum ualuimus, disputauimus. «

 ueniens autem Samuel ad Saul, ait ad Saul. Sine me et indicabo tibi que locutus sit Dominus ad me nocte, dixitque ei: loquere. Et ait Samuel: Nonne cum paruulus esses in oculis tuis, caput in tribubus Isrel factus es? [c 1Kb] » Paruulus in oculis suis est, qui in eo quod semetipsum considerat, imparem se alienis meritis pensat. Nam quasi grandem se conspicit, quisquis se super aliena merita elatione cogitationis extendit. Saul autem reprobus, in bono, quod ceperat, non permansit, quia fastu suscepte potestatis intumuit: at contra Dauid semper de se humilia sentiens, eiusdemque Saul se comparatione postponens, postquam feriendi locum  reperit, et pepercit eidem seuienti aduersario, et humili se professione prostrauit dicens:  Quem persequeris, rex Isrel, quem persequeris? Canem mortuum et pulicem unum. Et certe iam unctus in regem fuerat,  iam exorante Samuele, et cornu super se [d 1Kb] olei fundente didicerat, quod eum diuina gratia, Saul reprobato, ad regni gubernacula possidenda seruabat,  et tamen persequenti aduersario mente se humili substernebat, cui diuino iudicio prelatum esse se nouerat. Illi itaque se humiliter postponebat, quo per electionis gratiam incomparabiliter nouerat se esse meliorem. «

 Increpans Samuel Saul, cur non audisset uocem Domini, sed uersus ad predam fecisset malum in oculis Domini parcendo, et non interficiendo Amalech, ait Samuel:  Nunquid uult Dominus holocausta, aut uictimas, et non potius ut obediatur uoci Domini? Melior est enim obedientia, quam uictime, et auscultare magis, quam offerre adipem arietum. Quoniam quasi peccatum ariolandi est repugnare, et quasi scelus idololatrie nolle adquiescere. Pro eo ergo quod abiecisti sermonem Domini,  abiecit te Dominus, ne sis rex. [e 1Kb] » Obedientia uictimis iure preponitur, quia per uictimas aliena caro, per obedientiam uero uoluntas propria mactatur. Tanto igitur quisque Deum citius placat, quanto ante eius oculos repressa arbitrii sui superbia gladio precepti se immolat: quo contra ariolandi peccatum inobedientia dicitur, ut quanta sit uirtus obedientie demonstretur. Ex aduerso ergo melius ostenditur, quid de eius laude sentiatur. Si enim quasi peccatum ariolandi est repugnare, et quasi scelus idololatrie nolle adquiescere, sola est, que fidei meritum possidet, sine qua quisque infidelis esse conuincitur, etiamsi fidelis esse uideatur; hinc per Salomonem in ostensione obedientie dicitur:  uir obediens loquitur uictorias: uir quippe  obediens uictorias loquitur, quia dum aliene uoci humiliter subdimur, nosmetipsos in corde superamus; hinc in Euangelio ueritas dicit:  Eum, qui uenit ad me, non eiiciam foras, quia de celo descendi, non ut faciam uoluntatem meam, sed uoluntatem eius qui misit me. Quid enim? si suam faceret, eos, qui ad eum ueniunt, repulisset? Quis autem nesciat, quod uoluntas filii a patris uoluntate non discrepet? Sed quoniam primus homo, quia suam facere uoluntatem uoluit, a paradisi gaudio exiit, secundus ad redemptionem hominum ueniens, dum uoluntatem se patris, et non suam, facere ostendit, permanere nos intus docuit. Cum igitur non suam, sed patris uoluntatem facit, eos, qui ad se ueniunt, foras non eiicit, quia dum exemplo sue obedientie  nos subiicit, uiam nobis egressionis claudit. «

 Conuersus est autem Samuel ut abiret: Saul autem apprehendit summitatem pallii eius, que et scissa est. Et ait ad eum Samuel: scidit Dominus regnum Isrel a te hodie, et tradidit illud proximo tuo meliori te. Compellimur iuxta Septuaginta interpretum translationem, hanc ponere sententiam, quia multo amplius habet illic: [f 1Kb] ita enim illic scriptum est:  » Non reuertar tecum, quia spreuisti uerbum Domini: et spernet te Dominus, ne sis rex super Isrel. Et conuertit Samuel faciem suam ut abiret: et tenuit Saul pinnam diploidis eius, et dirupit eam. Et dixit ad eum Samuel. Dirumpet Dominus regnum ab Isrel de manu tua hodie, et dabit proximo tuo bono super te. Et diuidetur Isrel in duo: et non conuertetur, neque penitebit eum, quoniam non est sicut homo, ut peniteat eum. Ipse minatur, et non permanet. Iste, cui dicitur: spernet te Dominus ne sis rex super Isrel; et dirumpet Dominus regnum ab Isrel de manu tua hodie, quadraginta regnauit annos super Isrel, tanto scilicet spatio temporis, quanto et ipse Dauid. Et audiuit hoc primo tempore regni sui, ut intelligamus ideo dictum, quia nullus de stirpe eius fuerat regnaturus. Et respiciamus ad stirpem Dauid,  unde exortus est secundum carnem mediator Dei et hominum homo Christus iehsu. Non autem habet Scriptura quod in plerisque latinis codicibus legitur: dirumpet Dominus regnum Isrel de manu tua, sed sicut a nobis positum est inuentum in Grecis: Disrumpet Dominus regnum Isrel de manu tua. Ut hoc intelligatur de manu tua, quod est ab Isrel. Populi ergo Isrel personam figurate gerebat homo iste, qui populus regnum fuerat amissurus, Christo Iesu Domino nostro per Nouum Testamentum, non carnaliter, sed spiritualiter regnaturo. De quo cum dicitur dabit illud proximo tuo, ad carnis cognationem refertur. Ex Isrel enim Christus secundum carnem, unde et Saul. Quod uero additum est bono super te,  potest quidem intelligi meliori te, nam et quidam sic interpretati sunt, sed melius sic accipitur bono super te, ut quia ille bonus est; ideo sit super te, iuxta illud propheticum:  Donec ponam inimicos tuos omnes sub pedibus tuis. In quibus est Isrel, cui suo persecutori regnum abstulit Christus, quamuis fuerit illic et Isrel, in quo dolus non erat,  quoddam quasi frumentum illarum palearum. Nam utique inde erant apostoli, inde tot martyres, quorum prior Stephanus, inde tot Ecclesie, quas Apostolus  commemorat, in conuersione eius magnificantes Deum.

» De qua re non dubito intelligendum esse quod sequitur: Et diuidetur Isrel in duo. In Isrel scilicet inimicum Christo, et Isrel adherentem Christo:  in Isrel ad ancillam, et in Isrel ad liberam pertinentem: nam ista duo genera primum simul erant, uelut Abraham adhuc adherente ancille, donec sterilis per Dei gratiam fecundata clamaret:  Eiice ancillam et filium eius. Propter peccatum quidem Salomonis, regnante filio eius Roboam,  scimus Isrel in duo fuisse diuisum: atque ita perseuerasse, habentibus singulis partibus reges suos, donec illa gens tota a Chaldeis esset ingenti uastatione subuersa, atque translata. Sed hoc quid ad Saulem? si tale aliquid comminandum esset, ipsi Dauid fuerat potius comminandum,  cuius filius erat Salomon. Postremo nunc inter se gens Hebrea diuisa non est, sed indifferenter in eiusdem erroris societate dispersa per terras. Diuisio uero illa, quam Deus sub persona Saulis illius regni et populi figuram gerentis eidem regno populoque minatus est, eterna atque immutabilis significata est, per hoc quod adiunctum est: Et non conuertetur, neque penitebit eum, quoniam non est sicut homo ut peniteat eum. Ipse minatur, et non permanet. Id est homo minatur, et non permanet, non autem Deus, quem non penitet sicut hominem: ubi enim legitur quod peniteat eum, mutatio rerum significatur immutabili prescientia manente diuina. Ubi ergo non penitere dicitur, non mutare intelligitur. Prorsus insolubilem uidemus per hec uerba prolatam diuinitus fuisse sententiam de ista diuisione populi  Isrel, et omnino perpetuam. Quicunque enim ad Christum transierunt, uel transeunt, uel transibunt inde, non erant inde secundum Dei prescientiam, non secundum generis humani unam eamdemque naturam. Rursus quicunque ex Isreliticis adherentes Christo perseuerant in illo, nunquam erunt cum Isreliticis, qui eius inimici usque in finem uite huius esse persistunt, sed in diuisione, que hic prenuntiata est perpetuo, permanebunt. Nihil enim prodest testamentum uetus  de monte Sina in seruitutem generans; nisi quia testimonium perbibet testamento nouo, alioquin quandiu legitur Moyses , uelamen supra corda eorum positum est; cum autem quisque transierit ad Christum,  auferetur uelamen. Transeuntium quippe intentio ipsa mutatur de uetere ad nouum, ut non quisque intendat accipere carnalem, sed spiritualem felicitatem.«

 Sumpsit ergo Samuel gladium, et in frusta concidit Agag. Quod faciendo Samuel, usque adeo non peccauit, ut non faciendo peccaret. Deus enim iussit interfici Amalechitas, qui utique nouit non solum secundum facta, uerum etiam secundum cor hominis, quid unusquisque, uel per quem perpeti debeat. Dignus ergo erat Saul, cui talia iniungerentur, atque Amalechite, ut talia paterentur, qui diuino nomini honorem non dederant, sed populum Dei, qui sicco uestigio mare transierat, interimere uoluerat .

Igitur recedente a Saul Domino propter inobedientiam,  arreptus est maligno spiritu a Domino, irruebatque spiritus Domini in eum malignus. [a 1Kb] » Iam uero illud, quod etiam malus appellatus est spiritus Domini, sic intelligitur quomodo dictum est: Domini est terra, tanquam creatura, et in eius posita potestate: aut si propterea non congruit hoc locutionis exemplum, quia terra non est mala,  omnis enim creatura Dei bona est, illud congruat, quod ipse Saul iam reprobus, et sceleratus, atque ingratus sancto Dauid persecutor etiam eius cum seuissime inuidie facibus agitaretur, tamen adhuc Christus Domini dicebatur, sicut eum appellauit  ipse Dauid, cum uindicauit exstinctum . Sed magis arbitror malignum spiritum, a quo uexabatur Saul, ideo dictum spiritum Domini, quod occulto Dei iudicio Saulem uexabat: utitur enim Deus ministris etiam spiritibus malis ad uindictam malorum, uel ad bonorum probationem; alio modo ad illam rem, alio ad istam. Quamuis enim [a 1Kb] multum sit quisque malignus spiritus, quia mala uoluntate nocere appetit: tamen nocendi potestatem non accipit, nisi ab illo, sub quo sunt omnia  certis, et iustis meritorum gradibus ordinata. Quia sicut non est mala uoluntas a Deo, sic non est potestas nisi a Deo; quamuis enim sit in cuiusque potestate quid uelit, non est tamen in cuiusque potestate, quid possit uel facere cuiquam,  uel a quoquam pati. Nam et ipse filius unicus Dei passurus ad tempus humiliter, superbe loquenti homini, et dicenti quod potestatem haberet occidendi, uel dimittendi eum:  non haberes, inquit, in me potestatem, nisi data esset tibi desuper. Diabolus etiam uolens nocere iusto Iob, nocendi quidem uoluntate diabolus erat, sed tamen a Domino Deo potestatem petebat dicens,  mitte manum tuam, et tange carnem eius: quamuis hoc esset, si permitteretur, ipse facturus. Ipsam enim permissionem petebat hoc modo: et manum Domini appellabat permissam a Domino manum suam; id est ipsam potestatem, quam uolebat accipere. Cui congruit illud in Euangelio;  quod Dominus discipulis ait: hac nocte postulauit  Satanas uexare uos sicut triticum. Dictus est ergo spiritus Dei malus, hoc est minister Dei ad faciendum in Saul, quod eum pati iudex omnipotentissimus iudicabat: quoniam spiritus ille uoluntate, qua malus erat, non erat Dei; creatura uero, qua conditus erat, et potestate quam non sua, sed Domini omnium, equitate acceperat, Dei erat. uerba etiam ipsa Scripturarum ita se habent.  Et perrexit Samuel, inquit, et abiit in Ramatha, et spiritus Dei recessit a Saul, et comprehendit eum spiritus malignus a Domino, et suffocabat eum. Et dixerunt pueri Saul ad eum: Ecce spiritus Domini malus suffocat te. Hoc igitur a pueris eius quomodo sit dictum spiritus Dei malignus, superiora uerba indicant narrantis Scripture, et dicentis: spiritus malignus  a Domino. Secundum hoc enim Domini, quod a Domino, quia per seipsum necare [b 1Kb] uelle habebat: id est comprehendere Saul: posse autem non habebat, nisi summa iustitia sineretur: si enim iuste uindicat Deus, quemadmodum ipse dicit Apostolus:  cum tradit homines ad concupiscentias cordis eorum; nil mirum si nichilominus iuste uindicans tradit etiam eos in concupiscentias aliorum nocere uolentium, sua semper incommutabili equitate seruata. Animaduertendum est sane, cum additamento dici spiritus Dei malus, cum autem tantummodo dicitur spiritus Dei, etiamsi non addatur  bonus, ex hoc intelligitur bonus. Unde apparet, bonum spiritum secundum substantiam, malum autem secundum ministerium, dici spiritum Dei. Quanquam queri adhuc possit, utrum cum spiritus Dei dicitur: et ex hoc ipso iam, et si nichil addatur, bonus intelligitur, ille intelligatur, qui est in Trinitate consubstantialis Patri, et Filio, Spiritus Sanctus, de quo dicitur:  ubi autem Spiritus Domini, ibi libertas. Et iterum.  Nobis autem reuelabit Deus per spiritum suum. Et illud:  sic et que Dei sunt, nemo nouit nisi Spiritus Dei. Et in multis locis hoc modo dicitur: Spiritus Dei, et intelligitur Spiritus sanctus, etiamsi non addatur, quoniam ea que circumstant, satis indicant de quo dicatur, ita ut aliquando nec  Dei addatur, et intelligatur tamen ille Spiritus Dei principaliter sanctus. Nam quem alium commemorat ubi dicit:  ipse spiritus testimonium dat spiritui nostro, quia sumus filii Dei?  Et ipse Spiritus adiuuat infirmitatem nostram.  Et omnia hec operatur unus, atque idem Spiritus, diuidens singulis prout uult.  Et diuisiones donationum sunt, idem autem Spiritus. In his enim omnibus sententiis, nec Dei, nec sanctus est additum, et tamen ipse intelligitur. Sed nescio utrum manifesto aliquo exemplo probari possit alicubi dictum Spiritum Dei sine additamento, ubi Spiritus ille sanctus non significetur, sed alius, quamuis bonus, creatus tamen et conditus: que proferuntur enim dubia sunt, et indigent clariore  documento, sicut illud quod scriptum est: Spiritus Dei ferebatur super aquas . Nam, et ibi Spiritum sanctum accipere quid impediat, non inuenio, cum enim aquarum nomine illa materies insinuaretur informis, que de nichilo facta est, unde omnia fierent: quis prohibet intelligere Spiritum sanctum conditoris, quod superferebatur huic materie, non locorum gradibus, interuallisque spatiorum; quod nequaquam de ulla re incorporea recte dicitur, sed excellentia et eminentia dominantis supra omnia uoluntatis, ut omnia conderentur? presertim cum ea locutio, sicut illarum scripturarum mos est, etiam propheticum quoddam sonat mysterium, quo futuri baptismatis aqua, et Spiritu sancto nascituri populi figurantur. Non ergo cogit, ut dictum  est, et spiritus Dei ferebatur super aquas, illum intelligere spiritum  quo mundi moles uniuersa ista corporea uelut animatur, ad ministerium quorumque gignentium, et in sua specie continendarum corporalium creaturarum. Creatura est enim quidquid est tale. Illud etiam quod scriptum est:  quoniam Spiritus Domini repleuit orbem terrarum, non desunt, qui eumdem spiritum uelint accipere; inuisibilem scilicet creaturam cuncta uisibilia uniuersali quadam conspiratione uegetantem atque continentem. Sed neque hic uideo quid impediat Spiritum sanctum intelligere,  cum ipse Deus dicat apud Prophetam: celum et terram ego impleo:  non enim sine suo Spiritu sancto implet Deus celum et terram. Quid ergo mirum si de Spiritu sancto eius dictum est repleuit orbem terrarum? aliter enim replet sanctificando, sicut de Stephano  dicitur: repletus est Spiritu sancto, et de ceteris talibus. Aliter ergo replet [a 1Kb] sanctificante gratia, sicut quosdam sanctos, aliter adstante atque ordinante presentia sicut omnia. Quamobrem nescio, utrum certo aliquo documento scripturarum possit ostendi, cum sine ullo additamento dicitur Spiritus Dei, uel Spiritus Domini, aliquid aliud significari, quam Spiritum sanctum. Sed et si est forte quod in presentiarum non occurrat, illud certe arbitror  non temere dici quotiens in sanctis eloquiis commemoratur Spiritus Dei, nec additur aliquid, siue ille Patri, et Filio consubstantialis Spiritus sanctus, siue aliqua inuisibilis creatura intelligatur, malum tamen non posse intelligi, nisi etiam addatur malus. Malo enim, quia bene utitur Deus, ad ministerium iudicii sui, appellatur etiam ipse spiritus Dei ad uindictam malorum, et disciplinam, uel bonorum probationem.

» Nec illud iam mouere nos debet, quod postea scriptum est:  eumdem Saulem spiritu Dei super se facto prophetasse. Quomodo post bonum spiritum spiritus malus, et rursum post malum bonus? Hoc enim fit non mutabilitate Spiritus sancti, qui est immutabilis cum Patre  et Filio, sed mutabilitate animi humani Deo cuncta distribuente, siue malis pro merito damnationis, uel emendationis, siue bonis pro largitate gratie sue. Quanquam uideri possit etiam idem fuisse Dei Spiritus semper in Saul: malus autem illi, quod eius sanctitatis capax non esset. Sed non recte hoc uidetur: tutior est enim ille sensus, et uerior, ut pro mutabilitate affectionis humane spiritus Dei bonus [b 1Kb] bonum afficiat, uel ad prophetiam, uel ad opus quodlibet aliud in munere diuino; afficiat autem malus, [c 1Kb] qui propter ministerium diuine equitatis omnia distribuentis, et omnibus recte utentis dicitur et ipse Spiritus Dei: presertim quia dictum est  recessit ab eo spiritus Dei, et comprehendit eum spiritus malignus a Domino;  nullo pacto enim potest idem uideri recessisse et apprehendisse. Porro autem in nonnullis exemplaribus, et eis maxime, qui de lingua Hebrea ad uerbum uidentur expressa, inuenitur Spiritus Dei sine additamento positus, et intelligitur malus, ex eo quod arripiebat Saul, et reficiebat eum Dauid tangendo citharam. Manifestum est tamen, ideo non  additum malus, quia paulo superius iam dictum erat, et de uicinitate Scripture subaudiri et intelligi poterat. Ita enim in eiusmodi exemplaribus legitur:  Igitur quandocunque spiritus Dei arripiebat Saul, tollebat Dauid citharam, et percutiebat manu sua, et refocillabatur Saul, et leuius habebat: recedebat enim ab eo spiritus malus. Siue ergo quod dictum hic non est, spiritus Dei, sed tantummodo spiritus malus, quod ibi minus dictum erat, tanquam redditum apparet: siue quia superius ita positum erat:  et dixerunt serui Saul ad eum: ecce Spiritus Dei malus exagitat te; iubeat Dominus noster; et serui tui, qui coram te sunt, querant hominem scientem psallere cithara, ut quando arripuerit te spiritus Dei malus, psallat manu sua, et leuius feras.  Non erat opus, ut rursum diceretur, quandocunque spiritus Dei arripiebat Saul, addere malum, quia notum erat, de quo tunc diceretur.

[d 1Kb] » Itaque Saul propter inobedientiam reprobato, mittit Dominus Samuel ad Isai, et sumptu cornu olei unxit in regem Dauid. Sed uideamus eumdem Dauid quomodo Christum prophetice significauerit. [e 1Kb] Dauid enim interpretatur manu fortis, siue desiderabilis. Et quid fortius leone illo de tribu Iuda,  qui uicit mundum? Et quid desiderabilius illo, de quo dicitur: ueniet desideratus cunctis gentibus? Ungitur iste Dauid in regem, futurum denuntians per unctionem illam, Christum: Christus enim a chrismate appellatur. Dauid ab officio pastorali pecorum, ad hominum regnum  transfertur. Noster autem Dauid ipse iehsu ab ouibus Iudaice plebis ablatus, in regnum gentium translatus est. In Iudea enim plebe non est modo Chritus, ablatus est modo, nunc gentium greges pascit. Erat autem Dauid in canticis musicis eruditus; diuersorum enim sonorum rationabilis modulatusque concentus concordi uarietate compactus ordinate Ecclesie insinuat unitatem, que uariis modis quotidie resonat, et suauitate mystica modulatur. Iste adhuc puer in cithara suauiter, imo fortiter canens, malignum spiritum, qui operabatur in Saule, compescuit.« Nam quis cithare illius tanta uirtus erat? sed figura crucis Christi, que de ligno et extensione neruorum mystice gerebatur, ipsaque passio cantabatur, in hoc tribuens moraliter exemplum, et fastum  diuitum sermone humili ad aliquid bonum prouocemus.

[f 1Kb] » Plerumque etiam superbus diues exhortationis blandimento placandus est: quia et plerumque dura [g 1Kb] uulnera per lenia fomenta mollescunt, et furor insanorum sepe ad salutem, medico blandiente, reducitur: cumque eis in dulcedine condescenditur,  languor insanie mitigatur: neque enim negligenter intuendum est, quod cum Saulem spiritus aduersus inuaderet, apprehensa Dauid cithara, eius uesaniam sedabat. Quid enim per Saulem, nisi elatio potentium? Et quid per Dauid innuitur, nisi humilis uita sanctorum? Cum ergo Saul ab immundo spiritu arripitur, Dauid canente, eius uesania temperatur: quia cum sensus potentium per elationem in furorem uertitur, dignum est, ut ad salutem mentis, quasi dulcedine cithare, locutionis nostre tranquillitate reuocetur. «

 Post hec Dauid in prelio gigantem superauit. [a 1Kb] » Cum aduersus populum Dei alienigene dimicarent, prouocauit superbia humilitatem, prouocauit diabolus Christum. Accepit arma bellica  sanctus Dauid, ut aduersus Goliam procederet, hec arma per etatem et paruam staturam corporis portare non ualuit; abiecit onerantia, accepit quinque lapides de flumine et posuit in uase pastorali: his armatus processit, et uicit: hoc quidem ille Dauid; sed mysteria perscrutemur. In Dauid Christus intelligitur, qui tempore reuelationis Noui Testamenti, insinuande et commendande gratie prouidens arma deposuit, quinque lapides tulit: deposuit ergo corporalia Sacramenta legis, que non sunt imposita gentibus; deposuit que non obseruamus: nos enim ueterem legem legimus, et non obseruamus. Sed tamen ad aliquam significationem promissam et positam intelligimus. Denique hec arma deposuit tanquam onera sacramentorum ueteris legis; et ipsam legem  accepit: quinque enim lapides quinque libros Moysi significant. Tulit ergo illos quinque lapides de flumine, id est de seculo: labitur enim mortale seculum, et preterfluit quidquid uenit in mundum. Erant enim in flumine, tanquam in populo illo primo, lapides erant illic inutiles, et uacabant: Transibant supra fluuios, sed quid fecit Dauid, ut lex ipsa utilis esset? accepit gratiam:  lex enim sine gratia impleri non potest; plenitudo enim legis caritas. Quia ergo gratia fecit implere legem: significatur autem gratia lacte: hoc enim est in carne gratuitum, ubi mater non querit accipere, sed satagit dare; hoc mater gratis dat, et contristatur, si desit qui accipiat. Quomodo ergo Dauid ostendit legem sine gratia operari non posse? nisi cum illos  lapides quinque, quibus significatur lex in libris quinque, quos coniungere uoluit gratie, posuit in uase pastorali, quo lac mulgere consueuerat. His armatus processit aduersus Goliam superbe putantem, de se presumentem. Tulit unum lapidem, [b 1Kb] et deiecit  diabolum. In fronte percussit, et cecidit ex eo loco corporis, ubi signum Christi non habuit: hoc quoque licet attendas, quinque lapides posuit: unum misit. Quinque libri [c 1Kb] legis sunt, sed unitas uicit.  plenitudo enim legis caritas, ut ait Apostolus:  sufferentes inuicem in dilectione, studentes seruare unitatem spiritus in uinculo pacis. Demum illo percusso, atque deiecto, gladium eius abstulit, et mox caput illi abscidit: et hoc facit noster Dauid, deiicit diabolum de suis: quando autem credunt magni eius, quos ille in manu habebat, et de quibus ceteras animas trucidabat, conuertunt linguas suas contra diabolum, et sic Golie de gladio suo caput incidit. [d 1Kb] Conuenit etiam hoc illi uiro, qui recta fide  ea ipsa Scripture sacre, que hereticus affert, testimonia colligit, et erroris eius pertinaciam [e 1Kb] mox conuincit. Contra nos namque dum sacre legis testimonia apportant, secum nobis afferunt, unde uincantur. Unde et Dauid typum Domini [f 1Kb] , Golias uero hereticorum superbiam signans: hoc rebus locuti sunt, quod nos uerbis asserimus. Golias quippe cum gladio, Dauid uero cum pera pastorali uenit ad prelium: sed eumdem Goliam Dauid superans, suo occidit gladio: quod nos quoque agimus, qui promissi Dauid membra, ex eius fieri dignatione meruimus. Nam cum superbientes hereticos, et sacre Scripture sententias deferentes, eisdem uerbis atque sententiis, quas proferunt, uincimus, quasi  elatum Goliam suo gladio detruncamus.

 » Interea uictoria Dauid animum Saul regem offendit, indignantis, [g 1Kb] quod sibi in mille, et Dauid in decem millia acclamantium publice gratulationis ore insonarent: hinc inuidia Saulis, et semen odiorum aduersus Dauid: quod insidiator callidus, ut sine insidiis suis possit offerre discrimini,  statuit eum Michol filie sue nuptiis alligari, si centum sibi allophilorum preputia uictor offerret, pro quibus centum, ducenta dedit: et unde creditus est regio perire uoto, mox auctus est gloriosiori triumpho. Ita et Iudei, dum contra uoluntatem Dei, Christum interficere nituntur, per id salutem gentium egerunt, per quod crediderunt exstinguere. Quod uero Dauid prius alienigenarum  preputia attulit, et sic denuo filie Saul nuptiis hesit, significabat, quod Christus non prius synagogam connubio suo sponderet, nisi ante gloriosus in gentibus fieret. Prius enim in nationibus resecauit carnis pollutionem, et postea copulatus est synagoge.  Postquam enim, sicut scriptum est,  introierit plenitudo gentium, tunc omnis Isrel saluus fiat.  Dupla autem, id est ducenta, preputia attulit siue pro Iudeis, et gentibus acquisitis, siue quia maior est numerus acquisitionis populi gentium, quam credentium Iudeorum. Auxit deinde odium Saul aduersus Dauid in tantum, ut rex ad medelam sui spiritus Dauid de more psallentem iaculo conaretur configere.  Sed quid est, quod dum Saulem spiritus aduersus inuaderet, apprehensa Dauid cithara, eius uesaniam mitigabat? per Saulem enim Iudeorum elatio, per Dauid autem humilitas  significabatur. Cum ergo Saul ab immundo arripitur spiritu, Dauid canente, eius uesania temperatur, quia cum sensus  Iudeorum per blasphemiam in furorem uertitur, dignum est ut ad salutem mentes eorum quasi dulcedine cithare, locutionis Euangelice tranquillitate reuocentur. «  Mittit Saul custodes ad domum Dauid, ut custodirent eum, et interficeretur, abscessit autem Dauid nocte, et fugit, atque saluatus est: cumque uenissent nuntii Saul, inuenerunt statuam in lecto Dauid positam, et pellem pilosam caprarum ad caput eius. » Audiamus ergo quid hoc significet, quod miserit Saul ad custodiendam domum Dauid, ut eum interficeret. Hoc non ad crucem Domini, sed tamen ad passionem eius pertinet: crucifixus enim Christus, et mortuus, et sepultus est. Erat ergo illa sepultura tanquam domus, ad quam custodiendam misit regnum Iudeorum,  quando custodes adhibiti sunt sepulcro Christi.  Quomodo ergo custodita est domus, si Dauid figurabat Christum, ut Christus interficeretur, dum non in sepultura Christus, sed in cruce sit interfectus? Refertur ergo ad corpus Christi, quia interficere Christum, erat tollere nomen Christi. Neque enim crederetur in Christum, si mendacium preualeret custodum, qui corrupti sunt, ut dicerent:  Quia dormientibus nobis, uenerunt discipuli eius, et abstulerunt eum: hoc est itaque uelle Christum interficere, nomen resurrectionis eius exstinguere, ut mendacium Euangelio preferretur. Sed sicut illud non ualuit Saul, ut interficeret Dauid, sic nec hoc potuit regnum Iudeorum efficere, ut memoriam Christi deleret. Isti autem qui de Saul uirtute,  id est de regno Iudeorum in Christum presumere uoluerunt, offenderunt in lapidem offensionis, tanquam in statuam: et hedus eius uisus erat agnus, quia in quem peccatum non inuenerunt, quasi peccatorem persecuti sunt. Igitur Dauid regie manus factum euitans, eiusque persecutionem declinans,  uenit ad Samuelem, et misit Saul nuntios, qui apprehenderent Dauid: Samuel autem erat inter prophetas et cetus prophetarum, qui illo tempore prophetauerunt:  nuntii autem, qui missi sunt, accepto eiusdem spiritu prophetauerunt, missisque aliis hoc  contigit, et tertiis nichilominus. Postea uero cum et ipse Saul uenisset, factus est super eum spiritus Dei, et ambulabat ingrediens, et prophetabat [a 1Kb] .

» Non enim potest hic, nisi spiritus bonus intelligi, per quem sancti Prophete futurarum rerum imagines et uisa cernebant. Non ex eo tantum, quia dictum est, et prophetabat: nam in exemplaribus, que sunt ex Hebreo, hoc quoque inuenitur de spiritu malo dictum ita:  Post diem autem alterum inuasit spiritus Dei malus Saul, et prophetabat in medio domus sue: et in aliis diuinarum scripturarum locis sepe inuenitur, quod prophetia non tantum bona, sed et mala dicitur:  et prophete dicti sunt Baalim, et exprobratum est quibusdam, quia prophetabant  in Baal. Non ergo propterea necesse est, intelligi bonus spiritus, qui factus est postea super Saul, quia dictum est: Et ambulabat ingrediens, et prophetabat, sed quia sine additamento positum est, et factus est spiritus Dei super eum: non enim sicut in illo loco dictum erat supra, spiritus Dei malus: ut ex hoc posset etiam in consequentibus subaudiri, quinimo superiora magis magisque attestantur illum spiritum Dei bonum fuisse, et uere propheticum: Dauid enim erat cum Samuele.  Et misit Saul nuntios, qui apprehenderent Dauid, quando autem Samuel erat inter prophetas et cetus prophetarum, qui illo tempore prophetabant, nuntii, qui missi sunt, accepto ab eodem Spiritu prophetauerunt, missisque aliis hoc contigit, et tertiis  nichilominus: postea cum et ipse Saul uenisset, factus est etiam super eum Spiritus Dei, et ambulabat ingrediens, et prophetabat. Cum enim dicitur factus est etiam super ipsos spiritus Dei, et prophetabant et ipsi. Idem utique spiritus erat, qui erat in prophetis: inter quos, et Samuel inuentus est. Et ex hoc utique necesse est intelligi illum spiritum bonum. Atque ideo questio diligenter discutienda est, quomodo et illi cum missi essent ad tenendum hominem, et ad necem ducendum, tali spiritu affici meruerunt, et Saul ipse, qui miserat ueniens et ipse, et sanguinem innocentem querens effundere, accipere meruit spiritum illum, et prophetare.

» Hic mirum illud occurrit quod apostolus Paulus apertissime exponit: supereminentem uiam demonstrans:   Si linguis hominum loquar, et angelorum, caritatem autem non habeam, factus sum eramentum sonans, aut cymbalum tinniens: et si habuero prophetiam, et sciero omnia sacramenta, et omnem scientiam: et si habuero omnem fidem, ita ut montes transferam, caritatem autem non habeam, nichil sum. Et si distribuero substantiam meam: et si tradidero corpus meum ut ardeam: caritatem autem non habeam, nichil mihi prodest. Quo in loco manifestum est, eum munera illa commemorasse, que Spiritus sancti diuisionibus dantur, sicut superius dicit:   Unicuique autem datur manifestatio Spiritus ad utilitatem. Alii autem datur per Spiritum sermo sapientie: alii sermo scientie secundum eumdem Spiritum: alteri autem fides in eodem Spiritu: alii donatio curationum in uno Spiritu: alii operationes uirtutum: alii prophetia: alii diiudicatio spirituum: alteri genera linguarum. Omnia autem hec operatur unus atque idem Spiritus, diuidens propria unicuique prout uult. Satis ergo apparet inter dona Spiritus sancti esse prophetiam: quam tamen si quis habeat, et caritatem non habeat, nichil est. Ex quo intelligitur fieri posse, ut quidam etiam indigni uita eterna, regnoque celorum, aspergantur tamen quibusdam Spiritus sancti muneribus, non habentes caritatem, sine qua illa munera non nichil sunt,  sed nichil eis prosunt. Prophetia quippe sine caritate, sicut demonstratum est, non perducit ad regnum Dei: caritas uero sine prophetia utique perducit. Cum enim loquens de membris Christi ait:  Nunquid omnes Apostoli? nunquid omnes Prophete? Indubitanter ostendit etiam eum, qui prophetiam non habet, posse in membris Christi numerari: ubi quem locum haberet, si caritatem, sine qua homo nichil est, non haberet? nullo autem modo ita diceret: quando de membris agebat, quibus Christi corpus impletur: nunquid omnes habent caritatem? quemadmodum dixit, nunquid omnes Apostoli? nunquid omnes Prophete? nunquid omnes uirtutes? nunquid omnes dona habent curationum, et cetera huiusmodi?


» Sed dicit aliquis, posse quidem fieri, ut prophetiam quisque non habeat, et tamen habeat caritatem, atque ideo Christi membris adnumeratus inhereat: sed fieri non posse, ut prophetiam habeat, et non habeat caritatem. Nihil est enim homo habens prophetiam sine caritate. Ita fortasse quemadmodum possumus dicere, nichil esse hominem habentem animam sine mente: non quia potest inueniri homo, qui mentem non habeat, habens animam, sed, quia nichil esset, si inueniri possit. Sic etiam dici potest: corpus figuram habet, colorem non habet: uideri non potest, non quia est corpus, cui desit color, sed quia, si deesset, cerni non possit. Ita fortasse dictum est, quod si quisque habet prophetiam, et caritatem non habet, nichil est, non quia potest  in quoquam esse prophetia sine caritate, sed quia, si esset, prodesse non posset. Opus est ergo ad soluendum istam questionem, ut ostendamus aliquem reprobum hoc donum habuisse prophetie. Quod si neminem inuenerimus, hoc iste ipse Saul satis ostenderet. Sed tamen etiam ille  Baalam reprobus apparet: non enim eum tacet scriptura diuino iudicio esse damnatum, et tamen prophetiam habebat, et quia ei caritas deerat, inerat uoluntas maledicendi populo Isrelitico, quam hostis pretio comparauerat, qui eum ad maledicendum mercede conduxerat; dono tamen illo prophetandii, quo aspergebatur, benedicebat inuitus. Nec illa uerba parum attestantur huic sententie,  que in Euangelio scripta sunt , multos dicturos in illa die: Domine, Domine, in nomine tuo manducauimus, et bibimus, et in nomine tuo prophetauimus, et in nomine tuo uirtutes multas fecimus. Quibus tamen dicturus est: non noui uos: recedite a me, operarii iniquitatis. Non enim eos mentientes putabimus ista dicturos in illo iudicio, ubi nullus erit fallendi locus, aut ullam uocem talium legimus dicentium: dileximus te. Poterunt ergo dicere: in nomine tuo prophetauimus, cum sint improbi, et reprobi: non autem poterunt dicere, dilectionem, quam mandasti, tenuimus: nam si dicent, non eis respondebitur: non noui uos.  In hoc enim cognoscetur, inquit, quia discipuli mei estis si uos inuicem diligatis.


» Exemplum itaque huius Saul resistit superbis nonnullis hereticis, qui, uel aliquid boni de muneribus sancti Spiritus negant posse dari eis, qui ad sortem sanctorum non pertinent: cum eis dicimus habere illos posse baptismi sacramentum, quod cum ad Ecclesiam catholicam ueniunt, non est in eis ullo modo uiolandum, aut quasi non habeant, tradendum: sed tamen eos non ideo saluti debere confidere, quia non improbamus, quod illos accepisse concedimus, sed oportere cognoscere unitatis societatem uinculo caritatis in eumdem, sine qua omnino quidquid habere potuerint, quamuis per se sanctum atque uenerandum, ipsi tamen nichil sunt; tanto indigniores effecti premio uite eterne, quanto illis donis non bene usi sunt, que in hac uita, que  transitura est, acceperunt. Non autem bene utitur, nisi caritas, , et caritas omnia tolerat, atque ideo non scindit unitatem, cuius ipsa est fortissimum uinculum. Non enim et seruus ille non accepit talentum, aut aliquid aliud intelligitur talentum, quam munus aliquod utique diuinum.  Sed qui habet, dabitur ei: qui autem non habet, et quod habet, auferetur ab eo. Quod non habet auferri non potest, sed aliud non habet, ut merito auferatur, quod habet. Non habet caritatem utendi, ut auferatur quidquid aliud habet, quod sine caritate non prodest.

» Non igitur mirum est regem Saul, et eo tempore, quo primum unctus est, accepisse spiritum prophetandi; et postea eum esset pro inobedientia reprobatus,  recedente ab eo Spiritu Domini, arreptum esse maligno Spiritu a Domino, qui etiam ipse Spiritus Domini appellatus est propter ministerium, quia omnibus etiam spiritibus malis bene utitur Dominus, uel ad damnationem quorumdam, uel ad emendationem, uel ad probationem:  et quamuis non sit malignitas a Domino, non est tamen potestas, nisi a Domino. Dictus est etiam  sopor Domini, qui occupauerat milites eiusdem Saul, cum Dauid hastam et scyphum abstulisset a capite dormientis. Non quia tunc sopor in Domino erat, ut ipse dormiret, sed quia ille sopor, qui tunc homines apprehenderat, nutu Dei erat infusus: ne Dauid, serui eius, in eo loco presentia  sentiretur. Neque illud mirum est rursus eumdem Saul accepisse spiritum prophetie:  cum persequeretur iustum, et eum comprehensurus, et necaturus uenisset in locum, ubi erat congregatio Prophetarum. Sic enim satis demonstratum est, neminem de tali munere iam securum esse debere, tanquam sit acceptissimus Domino si non habeat caritatem; quoniam quidem illud donum, et Sauli dari potuit propter arcanum quidem alicuius sacramenti, sed tamen dari potuit reprobato, inuido, et ingrato, et reddenti mala pro bonis, et ne post ipsam quidem acceptionem Spiritus, correpto in melius atque mutato. «

[a 1Kb] Ait namque Ionathas ad Dauid :si  uixero facies mihi misericordiam Domini: si uero mortuus fuero, non auferas misericordiam tuam a domo mea usque in sempiternum, quando eradicauerit Dominus inimicos Dauid unumquemque de terra. Cum adiungeret Scriptura:  pepigit ergo fedus Ionathas cum domo Dauid: continuo subintulit dicens: [b 1Kb] requisiuit Dominus de manu inimicorum Dauid. » Per anticipationem utique fecit, prius historie interserendo, quod multo post tempore factum est, cum interfecto Saule, regnum ad Dominum Dauid translatum est, et qui innocentem eum iniuste persequebantur, iusta sunt diuinitus ultione multati. Tunc enim requisiuit Dominus de manu inimicorum Dauid, quare uirum sanctum afflixerunt. Tunc cogebantur rationem reddere odiorum, quibus  contra illum tanto tempore seuierant. Quod et de Absalon, et de Seba filio Bochri, et de ceteris hostibus Dauid [c 1Kb] eque potest intelligi. Aliter, si scire uis quid de manu inimicorum Dauid requisierit Dominus, potest, ni fallor, a superiore sententia, qua dictum est, quod fedus pepigerit Ionathan cum domo Dauid, aperte intelligi, quod hoc de manu inimicorum Dauid requisierit, id est, quare non et ipsi fedus cum eo pacis inire uoluerint, cum quo esse Dominum uiderant. Idcirco autem Scriptura hec sententiam hanc preoccupando interponere uidetur, ut testimonium Ionathe quo dixerat: Quando eradicauerit Dominus inimicos Dauid unumquemque de terra, uerum esse comprobaret, quia uidelicet eradicati sint inimici Dauid de terra, non  ipso Dauid se de aduersariis ulciscente, sed iudicante Domino pro illo. Bene autem subiungitur:  et addidit Ionathan deierare Dauid eo quod diligeret illum: sicut animam suam ita diligebat  eum. Ut ille nimirum, qui tam perfecto iuxta legem Domini amore complectebatur Dauid, a perditione inimicorum eius ostenderetur immunis, qui et [d 1Kb] si subita morte prereptus, regnum cum eo, ut sperabat, terrenum habere nequiuit commune, absque ulla tamen contradictione regni celestis consortium cum eo, quem pro gloria uirtutum tantisper dilexit, cum esset et ipse uirtutum plenus, accepit.

 » Surrexit [e 1Kb] itaque Dauid iterum, et fugit in die illa a facie Saul, uenitque ad sacerdotem Abimelech, a quo et gladium Golie substulit, et panes propositionis accepit. Que res et sacerdoti mortem intulit, et animaduersionem religiose intulit ciuitati. Hec itaque gestorum fides est: sed quantum ad sacramentum prophetie pertinet,  in Christo Domino nostro impletum est, qui positus in carne [f 1Kb] , dum insectationem declinaret Iudaicam, ad [g 1Kb] populos transiit: cum quibus, et desideratum sibi cibum sumpsit.  Desiderio enim, inquit, desideraui hoc Pascha manducare uobiscum, ex quibus Golie, id est arma diaboli substulit, fortis enim spolia ipse dirupit: his ergo a quibus receptus est Christus, tribulationes induxit diabolus, et mortem. Omnes enim, ut ait Apostolus, qui in Christo pie uolunt uiuere, persecutionem patiuntur.  Et Dominus : Si me persecuti sunt, et uos persequentur. [h 1Kb] Quod uero Dominus in Euangelio , Abiathar principem sacerdotum, non Abimelech appellat, nichil habet dissonantie: ambo et enim fuerunt illic, cum  ueniens Dauid panes petiit, et accepit Abimelech, uidelicet princeps sacerdotum, et Abiathar filius eius . Occiso autem Abimelech a Saule cum uiris domus sue generis sacerdotalis octoginta quinque, fugit Abiathar ad Dauid, et comes factus est totius exilii eius. Postea regnante eo, summi sacerdotii et ipse gradum accepit, ac toto tempore regni illius in pontificatu perseuerans, multo maioris excellentie, quam pater suus, effectus est. Ideoque dignus fuit, cuius memoriam Dominus etiam uiuente patre quasi summi sacerdotis faceret.  In [i 1Kb] Dech autem Idumeo, [i 1Kb] qui sacerdotes Domini prodidit, Iude proditoris persona [k 1Kb] signatur, per quem [l 1Kb] ista operatus est diabolus, ut eius perditione facta in Christo, persecutionem  postea Ecclesia pateretur, et occiderentur [m 1Kb] multi discipuli Christi, et sacerdotes per nomen eius persecutionis [n 1Kb] exitia paterentur. « Quidam dicunt Dech Antichristum significasse, cuius membrum  Iudas exstitit, quia sicut ille sacerdotes octoginta quinque peremit, sic et iste martyres, qui fidem resurrectionis tenent, sic occisurus.

[a 1Kb] » Interea Dauid cum fugeret Saul, latere uoluit apud regem quemdam Geth, nomine Achis: sed cum gloria eius fuisset commemorata, ne per liuorem rex, ad quem fugerat, aliquid in eum machinaretur, finxit insaniam, et quasi furore correptus mutauit os suum, defluebantque saliue in barbam eius, conlabebaturque in manibus eorum, et procidebat ad ostia porte: et dixit Achis rex ad seruos suos: Quid huc mihi adduxisti istum? nunquid deerant nobis furiosi? Et sic eum dimisit. Achis interpretatur quomodo est? per quod significatur ignorantia, et uerbum mirantis, et non agnoscentis. Quod in  gente Iudeorum impletum est, qui dum uiderunt Christum, non agnouerunt: coram quibus mutauit os suum, et abiit. Erant enim ibi precepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum ordinem Melchisedech. Mutauit ergo os suum in sacerdotio, mutauit in preceptis, dans aliud testamentum, euacuata carnali operatione, atque inde collapsus est in manibus eorum, quando eum comprehendentes crucifixerunt.  Et procedebat ad ostium porte, hoc est humiliabat se: hoc est [b 1Kb] procedere usque ad ostium fidei nostre. Ostium enim porte, initium fidei nostre. Inde incipit Ecclesia, et peruenit usque ad speciem: ut cum credit ea, que  non uidet, mereatur perfrui, cum eum uidere  facie ad faciem ceperit. Quod uero in illo quasi furore saliue decurrebant super barbam eius, apostolus hec aperit dicens:  Iudei signa petunt, et Greci sapientiam querunt: nos autem predicamus Christum crucifixum: Iudeis quidem scandalum, gentibus autem stultitiam. Ipsis uero Iudeis uocatis, et Grecis Christum Dei uirtutem, et Dei sapientiam, quia quod stultum est Dei sapientius est hominibus. [c 1Kb] Non tanquam saliue offendant; sed attende quod super barbam decurrunt. Quomodo enim in saliuis infirmitas, sic in barba uirtus ostenditur. Texit ergo uirtutem suam corpore infirmitatis sue, et quod forinsecus infirmabatur, tanquam in saliua apparebat: intus autem diuina uirtus, tanquam  barba tegebatur.

. » Dehinc in eremo Engaddi cum persequendum Dauid Saul appeteret, ingessus est Dauid in speluncam, et ibi latebat. [d 1Kb] Sed et rex improuisis exceptus insidiis, quod innocuo moliebatur, inciderat; scriptum est enim, qui fodit foueam proximo  suo, ipse incidet in eam. Dauid autem bona pro malis retribuens, inimicum non occidit, sed pro testimonio facti, oram chlamidis regie abstulit, cum facilius esset exceptum insidiis aduersarium perdere, magis quam fallere. Quid ergo est quod iste fugiens a facie Saul, in spelunca latuit? [e 1Kb] Quare autem latuit, nisi ut occultaretur, et non inueniretur? Quid est contegi spelunca, nisi contegi terra? qui enim fugit in speluncam, terra tegitur, ne uideatur. Portabat autem terram iehsu: carnem quam acceperat de terra, et in ea se occultabat, ne a Iudeis inueniretur Deus.  Si [f 1Kb] autem cognouissent, nunquam Dominum glorie crucifixissent. Quare ergo Dominum glorie non inuenerunt? quia in spelunca se texerat, id est carnis infirmitatem oculis  obiiciebat, et maiestatem diuinitatis corporis tegmine tanquam  spelunce abdito [g 1Kb] contegebat. Illi ergo non cognoscentes Deum persecuti sunt hominem. Nec mori potuit nisi in homine, nec crucifigi potuit, nisi in homine, quia nec teneri potuit nisi in homine. Opposuit ergo male querentibus, terram, seruauit bene querentibus, uitam. Fugit ergo secundum carnem in speluncam a facie Saul, quia passus est, usque adeo se occultari Iudeis ut moreretur. [h 1Kb] Sed quare usque ad mortem uoluit esse patiens, ut fugeret a facie Saul in speluncam? etenim spelunca inferior pars terre potest accipi. Et certe, quod manifestum est, et notum est omnibus, corpus eius in monumento positum [i 1Kb] est, quod erat excisum in petra; hoc ergo  monumentum spelunca erat; illuc fugiit noster Dauid a facie Saul. Tandiu enim persecuti sunt illum Iudei, quoadusque poneretur in spelunca.

[i 1Kb] » Sed quid est quod Saul persecutor ad purgandum uentrem, speluncam ingreditur, nisi quod Iudei in Christum conceptam malitiam, quasi odorem fetidum emiserunt, et cogitata apud se noxia, factis deterioribus, dum Christum perimunt, ostenderunt. Sed tamen Dauid Saulem occidere noluit: et cum eum, in abdito occultatus antro, haberet in potestate, reseruare [k 1Kb] quam occidere maluit: ita et Christus dum esset in spelunca carnis, persecutorem populum in potestate habuit, et non occidit. Scriptum enim erat de his per Prophetam:  Ne occideris eos. Tantum denique Dauid  summitatem chlamidis eius silenter abscidit, ut ostenderet prophetia Christum Iudeos non occidisse, sed eis tantum regni gloriam abstulisse: chlamidis enim abscissio regni est amputatio. « [l 1Kb] In eo autem quod tantum Saul ueneratus est ipse Dauid, ut percusso corde pauitauerit, quando in tenebroso  est occultatus antro, quo etiam Saul intrauerat urgente necessitate nature, et exiguam particulam uestis eius retrorsum latenter abscidit, ut haberet, unde monstraret, quomodo ei pepercerit, cum posset occidere, atque ita suspicionem de animo eius, qua sanctum Dauid, putans inimicum suum, uehementer persequebatur, auferret [a 1Kb] , futuri regni erat umbra in eternitate mansura: oleum quippe illud, quo unctus est chrismate, ab eo Christus est dictus. Ne itaque reus esset tanti sacramenti in Saule uiolati, quia uel indumentum eius, sic attrectauit, extimuit, ita enim scriptum est:  Et percussit cor Dauid super eum, quia abstulit pinnam chlamidis eius. uiri autem, qui cum illo erant, et ut Saulem in manus suas traditum interimere  suadebant, non mihi, inquit, contingat a Domino, si fecero hoc uerbum Domino meo Christo Domini, inferre manum meam super eum, quia Christus Domini est hic; huic ergo umbre future non propter ipsam, sed propter illud, quod prefigurabat tanta ueneratio exhibebatur. [b 1Kb] » Moraliter uero, quid per Saul, nisi mali rectores? quid per Dauid, nisi boni subditi designantur? Saul igitur uentrem purgare, est prauos prepositos conceptam in corde malitiam, usque ad opera miseri odoris extendere, et cogitata apud se noxia, factis exterioribus exsequendo demonstrare. Quem tamen Dauid ferire metuit, quia pie subditorum mentes ab omni se peste obtrectationis abstinentes, prepositorum uitam nullo lingue gladio percutiunt, etiam cum de imperfectione  reprehendunt. Qui, et si quando propter infirmitatem sese abstinere uix possunt, ut extrema quedam, atque exteriora prepositorum mala, sed tamen humiliter, loquantur, quasi oram chlamidis silenter incidunt; quia uidelicet dum prelate dignitati saltim innoxie, et latenter derogant, quasi regis superpositi uestem secant: sed tamen ad semetipsos redeunt, seque uehementissime, uel de tenuissima uerbi laceratione reprehendunt. Unde bene, et illic scriptum est: Post hec Dauid percussit cor suum, eo quod abscidisset oram chlamidis Saul: facta quippe prepositorum oris gladio ferienda non sunt, etiam cum reprehendenda recte iudicantur. Si quando uero contra eos, uel in minimis lingua labitur, necesse est, ut per afflictionem  penitentie [c 1Kb] comprimatur, quatinus ad semetipum redeat, et cum preposite potestati deliquerit, eius contra se iudicium, a quo sibi [d 1Kb] prelatus est, perhorrescat. Nam cum prepositis delinquimus, ordini eius, qui eos nobis pretulit, obuiamus. Unde Moises quoque, cum contra se, et Aaron conqueri populum cognouisset ait:  Nos enim quid sumus? nec contra nos est murmur uestrum, sed contra Dominum. «


 Post hec Dauid descendit in solitudinem Maon, ubi habitabat Nabal, nomenque uxoris eius Abigail; ad quem mittens Dauid pueros suos, ut quodcunque inuenisset manus eius, misisset Dauid et pueris suis. Quos ille stulte repellens, nuntiauerunt Dauid. [e 1Kb] » Tunc Dauid accinctus armis, uoluit cum depredare.  At Abigail  abiit obuiam Dauid, interpellans pro se, et pro domo sua, quem uir eius stultitia et ebrietate sopitus offenderat: Si enim, inquiens,  surrexerit aliquando homo persequens te, et querens animam tuam, erit anima Domini mei custodia, quasi in fasciculo uiuentium, apud Dominum Deum tuum. Porro anima inimicorum tuorum rotabitur, quasi in impetu et circulo funde. Pulcherrima comparatione  statum iustorum a reproborum sorte discernit: horum quippe animas appellat uiuentes, ut illorum e contrario spirituali morte preoccupatas insinuet; iuxta illud Prophete:  Anima que peccauerit, ipsa morietur: hos fasciculo, illos lapidi funde assimilat: fasciculus enim constringitur, ut integer maneat, et conseruetur, lapis in funda expeditus ponitur, ut abiiciatur. Sic enim in hoc seculo electi pressuris tribulationum coangustantur, uthis admoniti, arctius se ad inuicem mutua caritate [f 1Kb] connectant, et coadunati ad inuicem manu sui Redemptoris in perpetuum conseruentur. At uero reprobi, quanto latius in hac uita uoluptatibus propriis, ueluti liberi dimittuntur, tanto longius in futuro a diuine uisionis gloria proiiciuntur, ut de eis merito  dicatur:  Et quidem ipsi de manu tua [g 1Kb] repulsi sunt. Mire autem omnipotentem prouidentiam describit superni protectoris, cum dicit: animam uiri sancti quasi in fasciculo uiuentium apud eum esse custoditam: sicut enim facillimum est cuilibet, fasciculum herbe, uel feni sua manu retentum conseruare, ita uirtus Domini et Saluatoris nostri omnes per orbem electos, ab initio usque in finem seculi, ne qui ex eis ulla ratione pereant, sine labore tuetur. Iuxta quod ipse in Euangelio sub figura ouium de his loquens : Et sequuntur me, inquit, et ego uitam eternam do eis: et non peribunt in eternum, nec rapiet eas quisquam de manu mea. Sicut fasciculus unus quibuslibet uinculis alligatur, ita omnis sanctorum cetus una eademque  fide, spe, et caritate ad inuicem constringitur, uno diuine protectionis munimine circumdatur. Patet sane [h 1Kb] littere sensus, quia anima Dauid, persequentibus licet hostibus, custodita semper fuit in sorte uiuentium. Porro inimici eius, insistentibus sibi aduersitatibus, sicut lapis fundo circumactus, sic instabili motu perturbandi, et suis essent expellendi de finibus, uel etiam ab humanis rebus auferendi. [i 1Kb] Et in hoc facto Abigail, quid nobis per enuntiationem  suam innuit, [a 1Kb] nisi quod iracundos melius corrigimus, si in ipsa ire sue commonitione declinamus; perturbati quippe quid audiant, ignorant, sed ad se reducti tanto libentius exhortationis uerba recipiunt, quanto se tranquillius toleratos erubescunt. Menti autem furore ebrie, omne rectum quod dicitur, peruersum uidetur:  unde, et recte Nabal ebrio culpam suam Abigail laudabiliter tacuit, quam digesto uino laudabiliter dixit. Idcirco enim malum, quod fecerat, cognoscere potuit, quia hoc ebrius non audiuit.

 » Idem [b 1Kb] Dauid fugiens a facie Saul, ingressus est in castra regis. Hunc, cum dormientem inuenisset non percussit, non occidit, sed solam lanceam, que erat ad caput eius fixa, et  [c 1Kb] scyphum aque, qui erat ad caput Saul, substulit. Dormientibus cunctis egressus de castris transiuit in cacumina montis.

» Quid ergo est hoc? Persequebantur namque Christum Iudei, sed persequendo dormiebant, quia non uigilabant corde: duritia enim cordis obdormitio est. Dormiunt in uitam ueterem, non euigilant in nouam. uenit Christus, non eos occidit, sed tulit  eis scyphum aque, id est, gratiam legis: tulit, et sceptrum regale, regni scilicet potestatem, quam pro magno habebant, et unde se protegebant temporaliter, et  quam aduersus Deum per incredulitatem gerebant. Deinde et [d 1Kb] uictor Dauid noster de castris eorum regressus transcendit in altitudinem montis celorum.


. » Interea fugiens Dauid, dum pergeret ad Achis regem Philistinorum in prelium aduersus Isrel, insurgentes Amalechite, irruerunt in Selech , et succendentes eam, captiuarunt omnia, que erant Dauid et puerorum eius.  Reuersus ergo Dauid ad persequendos  Amalechitas [e 1Kb] inuenit egyptium puerum  lassescentem, quem Amalechite egrotum in itinere reliquerant: hunc autem Dauid inuentum cibo reficit, [f 1Kb] ducem sui itineris facit; sicque [g 1Kb] Amalechitas sequitur, epulantesque reperit, et funditus extinguit. Quid est quod egyptius Amalechita puer in itinere lassatus residet, nisi quod amator presentis seculi peccati sui nigredine opertus, sepe ab eodem seculo infirmus, dispectusque  relinquitur: ut cum eo nequaquam currere ualeat, sed fractus aduersitate torpescat? [h 1Kb] Hos ergo eligit Deus, quos despicit mundus; quia plerumque ipsa despectio hominem reuocat ad semetipsum.  Is enim qui patrem reliquit, et partem substantie, quam perceperat, prodige expendit, postquam esurire cepit, in se reuersus dixit:  Quam multi mercenarii patris mei abundant panibus? longe quippe a se recesserat, quando peccauit, et si non esurisset, in semetipso  minime redisset; qui postquam terrenis rebus indiguit, tunc cogitare cepit quid de spiritualibus amisit. [i 1Kb] Infirmi ergo quique, atque in hoc mundo despecti, plerumque tanto celerius uocem Dei audiunt, quanto et in hoc mundo non habent, ubi delectentur. Quod bene iam dictus Amalechitarum puer ille designat, quia Amalechitis predantibus, atque currentibus eger remansit in uia, et fame, sitique aruit: quem tamen Dauid inuenit, ei cibum potumque prebuit:  qui illico conualescens dux Dauid factus, conuiuantes Amalechitas reperit, et eos qui se debilem relinquerant, cum magna fortitudine prostrauit: Amalechite quippe populus lambiens uocatur. Et quid per lambientem populum, nisi mentes seculares designantur? que terrena cuncta ambiendo, quasi lambiunt, dum solis temporalibus delectantur. Quasi enim populus lambiens predam facit, dum terrena diligens, lucra de alienis damnis [i 1Kb] congregat. Sed puer egyptius eger in uia relinquitur, quia peccator quisque, dum infirmari ab huius mundi statu ceperit, mox secularibus mentibus in despectum uenit, quem tamen Dauid inuenit, eique cibum et potum tribuit, quia manu fortis Dominus abiecta mundi non despicit, et plerumque eos, qui sequi  mundum minime ualent, et quasi in uia remanent, ad amoris sui gratiam conuertit, eisque uerbi sui cibum [k 1Kb] porrigit, et quasi duces sibi in uia dirigit, dum suos etiam predicatores facit: dum enim Christum peccatorum cordibus inferunt, quasi Dauid super hostes ducunt: qui conuiuantes Amalechitas, uelut Dauid, gladio feriunt, quia superbos quosque, qui se in mundo dispexerant, Domini uirtute prosternunt. Puer ergo egyptius, qui in uia remanserat, Amalechitas interfecit, quia plerumque ipsi mentes secularium predicando superant, qui prius cum secularibus in hoc mundo currere non ualebant.

 » Post [l 1Kb] mortem autem Samuelis, congregati sunt Philistiim contra Isrel:  consuluitque Saul Dominum, et non respondit  ei.  Quesiuit autem Saul pythonissam, que suscitaret illi Samuelem:  statimque suscitatus ait ad eum: Quare inquietasti me, ut suscitarer, etc. Queritur secundum historiam utrum  pythonissa ipsum prophetam de inferno euocauerit; an aliquam imaginariam illusionem fallacia demonum factam. De qua questione beate memorie Augustinus episcopus Simpliciano episcopo Mediolanensi ita scripsit: [a 1Kb] Inquiris, inquam, utrum spiritus immundus, qui erat in pythonissa, potuerit agere, ut Samuel a Saule uideretur, et loqueretur cum eo. Sed multo maioris miraculi est, quod ipse Satanas princeps immundorum omnium spirituum potuit loqui cum Deo, et petere tentandum Iob  iustissimum uirum,  qui etiam Apostolos tentandos petiit; aut si hoc ideo non habet difficilem questionem, quia per quam uoluerit creaturam, cui uoluerit creature, ubique presens ueritas loquitur, nec propterea magni meriti est, cui  loquitur Deus: interest enim quid loquatur, quia et imperator cum multis innocentibus non loquitur, quibus prouidentissime consulit ad salutem, et cum multis nocentibus loquitur, quos iubet interfici. Si ergo hinc propterea nulla questio est, nulla sit questio, quomodo etiam immundus spiritus cum anima sancti uiri loqui potuerit. Omnibus enim sanctis Deus creator, et sanctificator longe utique maior est. Quod si hoc mouet, quod licuerit maligno spiritui excitare animam iusti, et tanquam de abditis mortuorum receptaculis reuocare, nonne magis mirandum est, quod Satanas ipsum Dominum assumpsit, et constituit supra pinnam templi? Quolibet enim modo fecerit, ille etiam modus, quo Samueli factum est, ut excitaretur, similiter latet. Nisi forte  quis dixerit faciliorem diabolo fuisse licentiam ad Dominum uiuum, unde uoluit assumendum, et, ubi uoluit, constituendum, quam ad Samuelis defuncti spiritum a suis sedibus excitandum. Quod si illud in Euangelio nos ideo non perturbat, quia Dominus uoluit atque permisit nulla diminutione sue potestatis et diuinitatis id fieri, sicut ab ipsis Iudeis, quamquam peruersis atque immundis, et facta diaboli facientibus, et teneri se, et uinciri, et illudi, et crucifigi, atque interfici passus est: non est absurdum credere ex aliqua dispensatione diuine uoluntatis permissum fuisse, ut non inuitus, nec dominante, atque subiugante magica potentia, sed uolens, atque obtemperans occulte dispensationi Dei, que pythonissam illam, et Samuelem latebat, consentiret  spiritus Prophete sancti, se ostendi aspectibus regis, diuina eum sententia percussurus. Cur enim anima boni hominis a malis uiuis euocata, si uenerit, amittere uideatur dignitatem suam, cum et uiui plerumque boni uocati ad malos ueniant, et agant cum eis, quod officium postulat equitatis, seruato atque inconcusso decore uirtutis sue, et illorum uitiis pro rerum presentium uel usu, uel necessitate tractatis.

» Quamquam in hoc facto potest esse alius facilior  exitus, et expeditior intellectus, ut non uere spiritum Samuelis excitatum a requie sua credamus, sed aliquod phantasma, et imaginariam illusionem diaboli machinationibus factam, quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt, sicut omnia, que pinguntur, atque finguntur [b 1Kb] ex aliqua parte materie metalli, aut ligni, uel cuiusque rei apte, ad opera huiusmodi, queque etiam uidentur in somnis, et omnes fere imagines earum rerum, quarum imagines sunt, appellari nominibus solent. Quis enim est, qui hominem pictum dubitet uocare hominem? quando quidem, et singulorum quorumque picturam cum aspicimus, propria queque nomina incunctanter adhibemus; uelut cum intuentes tabulam,  aut parietem dicimus: Ille Cicero est: ille Sallustius: ille Achilles: ille Hector: hoc flumen Simois: illa Roma; cum aliud nichil sit quam picte imagines. Unde Cherubim  cum sint celestes potestates, ficte tamen ex metallo, quod imperauit Deus, super arcam testamenti magne rei significande gratia, non aliud quam Cherubim [c 1Kb] ille quoque effigies uocitantur. Item quisquis uidet somnium, non dicet: uidi imaginem Augustini, aut Simpliciani, sed uidi Augustinum, aut Simplicianum: cum eo tempore, quo tale aliquid uidet, nos ignoremus; usque adeo manifestum est, non ipsos homines, sed imagines uideri;  et Pharao spicas se dixit uidisse in somnis, et boues, non spicarum, aut bouum imagines. Si igitur liquido constat hominibus  earum rerum, quarum imagines sunt, easdem imagines appellari, nil mirum est, quod Scriptura dicat Samuelem uisum, etiam si forte imago Samuelis apparuit, machinamento eius, qui  transfigurat se uelut Angelum lucis, et ministros suos uelut minsitros iustitie.

» Iam uero, si illud mouet quomodo, et a maligno spiritu Sauli uera predicta sint, potest et illud mirum uideri, quomodo demones agnouerunt Christum , quem Iudei non agnoscebant. Cum enim uult Deus, etiam per [d 1Kb] infimos, infernosque spiritus aliquem uera cognoscere, temporalia duntaxat, atque ad istam mortalitatem pertinentia, facile est, et non incongruum, ut omnipotens Deus,  ut [e 1Kb] iustus, ad eorum penam quibus ista predicuntur, ut malum, quod eis impendet, antequam ueniat prenoscendo patiantur, occulto apparatu mysteriorum suorum, etiam spiritibus talibus aliquid diuinationis impertiat: ut quod audiunt ab Angelis, prenuntient hominibus: tantum autem audiunt, quantum omnium Dominus, atque moderator uel iubet, uel sinit. Unde etiam spiritus pythonicus  in Actibus Apostolorum attestatur Paulo Apostolo, et Euangelista esse conatur. Miscent tamen  isti fallacias, et uerum quod nosse potuerint, non docendi magis, quam decipiendi fine prenuntiant: et forte hoc est, quod cum illa imago Samuelis Saulem prediceret moriturum,  dixit etiam secum futurum, quod utique falsum est: magno quippe interuallo, post mortem separari bonos a malis in Euangelio legimus,  cum Dominus inter superbum illum diuitem, cum iam apud inferos tormenta pateretur, et illum, qui ad eius ianuam ulcerosus iacebat, iam in requie constitutum, magnum chaos interiectum esse testatur: aut si propterea Samuel Sauli dixit: mecum eris, ut non ad equalitatem felicitatis, sed ad parem conditionem mortis referatur, quod uterque homo fuerit, et uterque mori potuerit, iamque mortuus mortem uiuo  prenuntiabat; perspicit, quantum opinor, prudentia tua, secundum utrumque intellectum, habere exitum [a 1Kb] iam lectionem, qui non sit contra fidem: nisi forte profundiore, et perplexiore inquisitione, que uel uirium mearum, uel temporis excedit angustias, inueniatur ad liquidum, uel posse, uel non posse animam humanam, cum ex hac uita migrauerit, magicis carminibus euocatam [b 1Kb] , uiuorum apparere conspectibus, etiam corporis lineamenta gestantem, ut non solum uideri ualeat, sed agnosci. Et si potest; utrum etiam iusti anima, non quidem cogatur magicis, [c 1Kb] sed dignetur ostendi occultioribus imperiis summe legis obtemperans; ut si fieri non posse claruerit, non uterque sensus in huius Scripture tractatione atque expositione admittatur, sed illo  excluso, imaginaria simulatio Samuelis diabolico ritu facta intelligatur. Sed quoniam, siue illud fieri possit, siue non possit, tamen fallacia Satane atque imaginum simulandarum, callida operatio decipiendis humanis sensibus multiformis inuigilat, pedetentim quidem, ne inquisitionibus diligentioribus prescribamus, sed tamen potius existimemus tale aliquid factum maligno spiritu pythonisse illius ministerio, quamdiu nobis aliquid amplius excogitare atque explicare non datur.

 » Igitur exorto prelio percusserunt Philistei Isrel plaga magna: et mortuus est Saul, et Ionathan filius eius. «  Euadens autem quidam uenit ad Dauid in Sicelech, et nuntiauit Dauid plagam magnam, que facta est in populo:   insuper etiam mentiendo addidit, quod ille percussisset Saul et filium eius.  At Dauid Christum Domini uindicans iussit eum occidere:  planxit Dauid huiuscemodi super Saul, et super Ionathan filium eius.  » Et precepit, ut docerent filios Iuda arcum, sicut scriptum est in libro iustorum. Hoc ideo fecit, ut quia [d 1Kb] Philisteos sagittariis abundare iam nouerat, unde et Saul maxime horum ictibus perierat, eamdem bellandi artem  et sui milites ad reuincendos eos discerent. Quod uero sequitur: sicut scriptum est in libro iustorum; ipsum librum hodie nusquam, neque apud ipsos Hebreos inueniri posse asseuerant, sicut nec librum bellorum Domini, cuius  in libro Numerorum mentio est,  neque carmina Salomonis, neque disputationes eius sapientissimas de lignorum natura, herbarumque omnium, itemque iumentorum, uolucrum, reptilium, et piscium, uel quod in libro dierum dicitur:  reliqua uero opera Salomonis, priorum, et nouissimorum scripta sunt in uerbis Nathan Prophete, et in libris Ahie Silonitis: in uisione quoque Addo uidentis contra Ieroboam filium Nabat, et multa huiusmodi uolumina, que Scriptura quidem fuisse probat,  sed hodie constat non esse. uastata namque a Chaldeis Iudea, etiam bibliotheca antiquitus congregata, inter alias prouincie opes hostili igne consumpta est, ex qua pauci, qui nunc in sancta Scriptura continentur libri, postmodum Ezre Pontificis, et Prophete sunt industria restaurati: unde scriptum est de eo:  Ascendit Ezras de Babylone, et ipse scriba uelox in lege Moysi: uelox uidelicet, quod promptiores litterarum figuras, quam eatenus Hebrei habebant, reperit, et in epistola regis Persarum  Artaxerses Rex regum Ezre Sacerdoti scribe legis Dei celi doctissimo, salutem. «

 Montes Gelbe, nec ros, nec pluuia ueniat super uos: neque sint agri primitiarum, quia ibi abiectus est clypeus fortium, clypeus Saul,  quasi non esset unctus oleo. Sciri debet, quia ueraciter Saul, qui post unctionem sancti chrismatis, a quo et Christus Domini uocatus est, ab hostibus occidi meruit, mortem ueri Christi, quam sine culpa subire dignatus est, insinuat. Montes quoque Gelbe, in quibus interiit, superbos Iudaice plebis conatus, quibus contra uictorem uite rebellabant, insinuant. Unde bene Gelbe uolutatio, siue decursus interpretatur: uolutabantur enim in sorde peccatorum iuxta illud prouerbiorum: [e 1Kb] et sus lota in uolutabro luti; atque a rectitudine uie salutaris aberrantes, iam iamque ad inferiora, hoc est huius seculi desideria feda decurrebant, ob quorum desiderium regem celi et terre in mortem tradere non dubitabant, propter quod eis merito optatur, ne rorem de  celo, pluuiamue suscipiant, quod hodie rebus ipsis uidemus expletum in eis, quod illos gratia celestis deserens ad plebem gentium translata est; quod etiam Isaias sub figura uinee futurum illis ex persona Domini comminatus est, dicens:  et nubibus mandabo, ne pluant super eam imbrem. Quod est aperte dicere: Apostolis atque Apostolicis uiris omnibus mandabo, ne illis ultra uerbum uite predicent, sed irrigatione uerbi celestis, quod a se repulerunt,  indignos in sua sterilitate uacuos, ac perpetuo igni comburendos relinquant. [a 1Kb] » De quibus, et bene dicitur: ut agri primitiarum esse non possint: superbe quippe Hebreorum mentes primitiuos fructus non ferunt; quia in Redemptoris aduentu ex parte maxima in perfidia remanentes, primordia fidei sequi noluerunt: sancta namque Ecclesia in primitiis suis multitudine gentium fecundata, uix in fine mundi, Iudeos, quos inuenerit, suscipiet, et extrema colligens, eos quasi reliquias frugum ponet. De quibus nimirum reliquiis Isaias dicit:  Si fuerit numerus filiorum Isrel, quasi arena maris, reliquie salue fient. Possunt enim idcirco Gelbe montes ore Prophete maledici, ut dum fructus ex arescente terra non oritur, possessores  terre sterilitatis damno feriantur, quatenus ipsi maledictionis sententiam accipiant, qui apud se, mortem regis suscipere, iniquitate sua exigente, meruissent. « [b 1Kb] Nec tibi absurdum uideri debet, ut mala reproborum acta, boni aliquid significent: aut rursum bona iustorum opera in contraria significatione ponantur; lege enim Moralia sancti Pape Gregorii, ubi exposuit, quomodo beatus Iob maledixit diei suo dicens: Pereat dies, in qua natus sum, etc. [c 1Kb] , et uidebis quia usitatissimum est in Scripturis, ut et bona in malorum significatione, et in sanctificatione  bonorum mala hominum gesta accipiantur. Denique Uriam fidelissimum Dauid regis militem ad piissima atque innocentissima eius opera, uel dicta in mala significatione, et contra ipsum Dauid in maximo suo scelere in bona accipiendum interpretantur: alioquin si non et per mala bonum, et malum significari per bona posset, nunquam liceret nigro atramento nomen Dei, sed semper lucido auro debere scribi, quia Deus lux est, et tenebre in eo non sunt ulle, nec rursum in titulis Psalmorum nomen Absalon, et Dech hominum reproborum minio fulgente, sed solo atramenti colore deceret adscribi. Sicut ergo in paginis librorum quouis colore, et mala possumus, et bona absque ulla reprehensione figurare, ita etiam in parte significationum, per quelibet hominum  gesta, et bona rectissime, et mala possunt exprimi: quamuis, et multo sepius contingat, et multo dulcius audiatur, bona per bona, et mala figurari per mala. Sicut autem in pictura parietum, neque obscurum Aethiopem candido, neque candidi corporis, siue capilli, Saxonem atro decet colore depingi, ita in retributione meritorum iuxta suum quisque opus recipiet, ac qualis erit actu, talis etiam parebit in iudicio; neque omnino ad rem quid quisque figurarit, sed quid egerit pertinebit.





[LIBER II.]



INCIPIUNT CAPITULA LIBRI II.

    De eo, quod scriptum est, quod post mortem Saul uenerunt uiri Iuda, et unxerunt Dauid regem in Hebron, et de Abner filio Ner qui constituit Hisboseth filium Saul regem super Isrel.
    De filiis Remon Berothite, qui interfecerunt Hisboseth.
    De laude Dauid, qui congregauit triginta millia ex electis Isrel, ut educerent arcam Dei, atque morte Oza.
    Ammonitio Dauid, ubi instruitur a propheta, ne ipse edificaret templum Domini, sed filius eius, et actio gratiarum eius.
    De nuntiis Dauid, quos misit ad Annon regem Ammonitarum.
    De peccato Dauid in Bersabea, et morte Urie:
    Ubi Nathan uenit ad Dauid, et proposuit ei similitudinem de diuite et paupere.
    De fuga Dauid propter Absalon, quando nudis pedibus incedens reliquit ciuitatem Hierusalem.
    De prelio Absalon, et percussione, atque morte eius.
    De Psalmo septimo decimo.
    De nomine fortium Dauid.
    De prelio Dauid contra Philistheos, quando sitiens aquam Bethlemiticam desiderauit.
    De peccato Dauid, quando populum numerando peccauit.





INCIPIT PRAEFATIO LIBRI II.


[a 1Kb] » Promissiones Dei, que facte sunt ad Abraham, cuius semini, et gentem Isreliticam secundum carnem, et omnes gentes deberi secundum fidem, Deo pollicente didicimus; quemadmodum compleantur, per ordinem temporum procurrens Dei ciuitas indicauit. Quoniam ergo superioris libri usque ad regnum Dauid factus est finis, nunc ab eodem regno, quanto suscepto operi sufficere uidetur, cetera, que sequuntur, attingimus. Hoc itaque tempus, ex quo sanctus Samuel prophetare cepit, et deinceps, donec populus Isrel captiuus in Babiloniam duceretur,  atque inde secundum sancti Hieremie prophetiam,  post septuaginta annos reuersis Isrelitis, Dei domus instauraretur, totum est Prophetarum tempus. Quamuis enim et ipsum Ne Patriarcham, in cuius diebus uniuersa diluuio terra deleta est, et alios supra, et infra usque ad hoc tempus, quo reges in populo Dei esse ceperunt, propter quedam per eos futura, siue quo quomodo significata, siue predicta, que pertinerent ad ciuitatem Dei, regnumque celorum, non immerito possumus appellare prophetas; presertim quia nonnullos eorum id  expressius legimus nuncupatos, sicut Abraham,  sicut Moysen,  tamen dies Prophetarum precipue, maximeque hi dicti sunt, ex quo cepit prophetare Samuel, qui et  Saulem prius, et eo reprobato,  ipsum Dauid, Deo precipiente unxit in regem, de cuius stirpe ceteri succederent, quousque illos succedere sic oporteret. Que igitur a Prophetis sunt predicta de Christo, cum moriendo decedentibus, et nascendo succedentibus suis membris, ciuitas Dei, per ista curreret tempora, si omnia uelim commemorare, in immensum pergitur. Primum, quia ipsa Scriptura, que per ordinem reges, eorumque facta, et euenta digerens, uidetur tanquam historica diligentia rebus gestis occupata esse narrandis, si  adiuuante Dei Spiritu considerata tractetur, uel magis, uel certe non minus prenuntiandis futuris, quam preteritis enuntiandis inuenietur intenta: et hoc perscrutando indagare, ac differendo monstrare, quam sit operosum, atque prolixum, et quam multis indignum uoluminibus quis ignorat, qui hec uel mediocriter cogitat? Deinde quia ea ipsa, que ad prophetiam non ambigitur pertinere, ita sunt multa de Christo, regnoque celorum, que ciuitas Dei est, ut ad hoc aperiendum maior sit disputatio necessaria, quam huius operis modus flagitat. Proinde ita si potuero, stylo moderabor meo, ut huic operi in Dei uoluntate peragendo, nec ea, que supersint, dicam, nec ea, que satis sunt, pretermittam [a 1Kb] .

Erat ergo iam in terra promissionis semen Abrahe,  id est populus Isrel secundum carnem, atque ibi non solum [b 1Kb] utendo, ac possidendo ciuitates aduersariorum, uerum etiam reges habendo, regnare iam ceperat, impletis de ipso populo promissionibus Dei iam magna ex parte: non solum que illis tribus Patribus, Abraham, Isaac, et Iacob, et quecumque alie temporibus eorum, uerum etiam que per ipsum Moysen, per quem populus idem de seruitute Aegyptia est liberatus, et per quem cuncta preterita reuelata sunt temporibus eius, cum populum per eremum duceret, facte fuerant. Neque autem per insignem ducem Iesum Naue, per quem populus ille in promissionis inductus est terram, expugnatisque gentibus, eam duodecim tribubus, quibus iusserat Deus, diuisit et mortuus est: neque post illum toto  tempore Iudicum impleta fuerat promissio Dei de terra Chanaan, a quodam flumine Aegypti, usque ad flumen magnum Eufraten. Nec tamen adhuc prophetabatur futurum, sed expectabatur implendum. Impletum est autem per Dauid et eius filium Salomonem: cuius regnum tanto, quanto promissum fuerat spatio, dilatatum est; uniuersos quippe illos subdiderunt, tributariosque fecerunt. Sic ergo in terra promissionis secundum carnem, hoc est in terra  Chanaan, sub [c 1Kb] regibus semen Abrahe fuerat constitutum, ut nichil inde superesset, quo terrena illa Dei promissio non compleretur, nisi ut in eadem terra, quantum ad prosperitatem attinet temporalem, prosperitatis successione inconcusso statu, usque ad mortalis huius seculi terminum gens permaneret hebrea, si Domini Dei sui legibus obediret. Sed quoniam Deus nouerat hoc eam non esse facturam, usus est etiam temporalibus penis ad exercendos in ea paucos fideles suos, et ammonendos qui postea futuri erant in omnibus gentibus, quod eos ammoneri oportebat. In quibus alteram promissionem reuelato nouo testamento, per Incarnationem Christi fuerat impleturus. Quo circa sicut oracula illa diuina ad Abraham, Isaac, et Iacob, et quecumque alia signa,  uel dicta prophetica in sacris litteris precedentibus facta sunt, ita etiam cetere ab isto Regum tempore prophetie partim pertinent ad gentem carnis Abrahe, partim uero ad illud semen eius, in quo benedicuntur omnes gentes coheredes Christi per testamentum nouum, ad possidendam uitam eternam, regnumque celorum. Partim ergo ad ancillam, que in seruitute generat, id est terrenam Hierusalem, que seruit cum filiis suis, partim uero ad liberam ciuitatem Dei, id est ueram Hierusalem eternam in celis, cuius filii homines secundum Deum uiuentes peregrinantur in terris; sed sunt in eis quedam, que ad utramque pertinere intelliguntur, ad ancillam proprie, ad liberam figurate. Tripartita itaque reperiuntur eloquia Prophetarum: siquidem aliqua  sunt ad terrenam Hierusalem spectantia, aliqua ad celestem, nonnulla ad utramque. «

 Post mortem Saul uenerunt uiri Iuda, et unxerunt Dauid in Hebron, ut regnaret super domum Iuda: et nuntiatum est Dauid, quod uiri Iabes Galaad sepelissent Saul; misit ergo Dauid nuntios ad uiros Iabes Galaad, dixitque ad eos: Benedicti uos a Domino, qui fecistis misericordiam hanc cum Domino uiro Saul, et sepelistis eum, et nunc retribuet quidem uobis misericordiam, et ueritatem. » [d 1Kb] Cur ergo isti, qui Saulem, et eius filium sepelierunt, misericordiam fecisse dicuntur, et ob hoc a rege pio benedicuntur, nisi quia bene afficiuntur corda miserantium, quando ea dolent in mortuorum corporibus alienis, que illo affectu, quo nemo unquam  carnem suam odio habet, nolunt fieri post mortem suam corporibus suis, et quod sibi exhiberi uolunt, quando sensuri non sunt, aliis non sentientibus curant exhibere dum sentiunt. «

Dauid uncto super domum Iudam rege,  Abner filius Ner Hisboseth filium Saul regem constituit super uniuersum Isrel: egressusque est Abner filius Ner cum pueris Hisboseth de castris Gabaon. Porro Ioab filius Saruie cum pueris Dauid  egressi de Hebron concitauerunt bellum iuxta piscinam Gabaon, et persequebatur Asahel Abner. Locutusque est Abner ad Asel, dicens: Recede; noli me sequi, ne compellar confodere te in terram. Qui contempsit et noluit declinare. Percussit ergo eum Abner auersa hasta in inguine, et transfodit eum, et mortuus est. [a 1Kb] » Cuius Asel typum tenuit, nisi eorum quos uehementer arripiens furor in preceps ducit? qui in eodem furoris impetu tanto caute declinandi sunt, quanto et insane rapiuntur. Unde et Abner, qui sermone nostro patris lucerna dicitur, fugit, quia doctorum lingua, que supernum Dei lumen indicat, cum per abrupta furoris mentem cuiuspiam ferri conspicit, cumque contra irascentem dissimulat uerborum iacula reddere, quasi persequentem non uult  ferire, sed cum iracundi nulla consideratione se mitigant, et quasi Asel persequi et insanire non cessant, necesse est ut hi qui furentes reprimere conantur nequaquam se in furore erigant, sed quidquid est tranquillitatis ostendant, quedam uero subtiliter proferant, in quibus ex obliquo furentis animum pungant. Unde et Abner cum contra persequentem subsistit, non eum recta, sed auersa hasta transforauit. Ex mucrone quippe percutere, est impetu aperte increpationis obuiare: auersa uero hasta persequentem ferire, est furentem tranquille ex quibusdam tangere et quasi parcendo superare. Asel autem protinus occubuit, quia commote mentes, dum et parci sibi sentiunt, et tamen responsorum ratione in intimis sub tranquillitate tanguntur, ab eo  quo se erexerant, statim cadunt. Qui ergo a feruoris sui impetu sub lenitatis percussione resiliunt, quasi sine ferro moriuntur. «

 Igitur uenientes filii Remmon Berothite, Rechab et Bahana ingressi sunt feruente die in domum Hisboseth, qui dormiebat super stratum suum meridie. Ingressi sunt autem domum, et ostiaria domus purgans triticum obdormiuit; assumentes spicas tritici latenter ingressi sunt et percusserunt eum in inguine. [b 1Kb] » Ostiaria triticum purgat, cum mentis custodia discernendo, uirtutes a uitiis separat: que, si obdormierit in mortem proprii Domini, insidiatores admittit, quia cum discretionis sollicitudo cessauerit, ad interficiendum animum malignis spiritibus  iter pandit: qui ingressi spicas tollunt, quia mox bonarum cogitationum germina auferunt, atque in inguine feriunt, quia uirtutem cordis delectatione carnis occidunt: in inguine quippe ferire, est uitam mentis carnis delectatione perforare. Nequaquam uero Hisboseth iste [c 1Kb] morte succumberet, si non ad ingressum domus, mulierem, id est ad mentis aditum mollem custodiam deputasset. Fortis namque, uigilisque sensus preponi cordis foribus debet, quem nec negligentie somniis opprimat, nec ignorantie error fallat. Unde bene Hisboseth appellatus  est, qui custode femina hostilibus gladiis nudatur: Hisboseth quippe uir confusionis dicitur. uir autem confusionis est qui fortis mentis custodia munitus non est, qui dum uirtutes se agere estimat, subintrantia uitia nescientem necant. Tota itaque uirtute muniendus est aditus mentis, ne quando eam insidiantes hostes penetrent foramine neglecte cogitationis. «

 Congregauit autem Dauid omnes electos ex Isrel triginta millia: surrexitque et abiit, et uniuersus populus qui erat cum eo de uiris Iuda, ut adducerent arcam Dei, super quam inuocatum est nomen Domini exercituum sedentis in cherubim super eam. [d 1Kb] Congregauit Dauid omnes electos ex Isrel triginta millia, quia Dominus Ecclesiam primitiuam ex  Isrel instituit: non quidem omnem Isrel, sed electos quosque sibi consocians: Non enim omnes, qui ex Isrel, ii sunt Isrelite , sed filii promissionis deputantur in semine. » Qui triginta millia fuisse referuntur, id est fidei operis et spei firmitate perfecti: tria enim propter confessionem sancte Trinitatis ad fidem pertinent; decem propter Decalogum legis, ad opera; mille propter sui perfectionem ad spem uite eterne, qua superius aliquid non est, sicut numerus millenario maior nullus est. Et si enim decem millia, si triginta millia, si etiam mille millia dixeris, non ipsum mille numerando transcendes, sed uel per se, uel per minores numeros sepius ducendo multiplicas. Tria ergo per decem multiplica, ne fides sine operibus mortua sit.  Item triginta per mille multiplica, ut fides, que per dilectionem operatur, non alibi quam in celis retributionem speret. Electi ergo ex Isrel populos recte credentes, operantes, sperantes insinuant. uiri autem Iuda, qui erant cum Dauid, ipsos populos et doctores, qui lateri Christi quasi familiares adherebant, indicant, quo utroque stipatus exercitu, Domini arcam adducere, id est Ecclesiam dilatare, et in eorum qui non crediderunt, cordibus inserere gaudet. Imponitur autem arca plaustro nouo, ut Noui Testamenti gratia renouatis in baptismo mentibus infundatur, uinumque nouum nouis utribus conseruandum mandetur.

 » Erat quidem prius  arca in domo Aminadab, qui erat in Gabaa, quia eadem que nunc predicatur Ecclesie fides, et ante Incarnationis Dominice tempus florebat in his qui patriarcharum prophetarumque sunt deuotionem secuti. Aminadab enim, qui interpretatur pater meus spontaneus,  uel Abraham patrem fidei,  uel Moysen legislatorem significabat, qui [e 1Kb] utique in Gabaa custodit arcam, quia sublimi uirtutis exemplo credentium pectora munit. Unde et Gabaa collis interpretatur, qui est locus in ciuitate Cariathiarim. Elata ergo foris arca ludebat Dauid, et omnis  Isrel coram Domino diuersis musicorum generibus, quia mox inchoante noue gratie preconio Dominus ad exhibendas Deo Patri laudes humilitatis, omnes inuitat, dicens:  Qui mihi ministrat me sequatur:  alii dando per spiritum sermonem sapientie, alii sermonem scientie, alii genera linguarum, alii gratiam curationum, etc. Sed his atque huiusmodi carismatum generibus progrediente arca, id est, crescente Ecclesia primitiua, uentum est ad aream Nachor , id est, aream preparatam, gentium uidelicet Ecclesiam, fidei ueritate consecrandam, de qua Ioannes ait:  Et permundabit aream suam. Ibi sacerdos, qui arcam incautius, quasi corrigendo tetigit, mox a Domino percussus occubuit: quia Iudeorum  populus dum gentibus inuidet, salutis se munere priuat, dumque legem uult Euangelio miscere, utriusque sibi gratiam tollit.

» Et tenuit, inquit, eam, quoniam calcitrabant boues. Boues quippe calcitrare, est predicatores Euangelii liberius circa fidem agere, neque secundum consuetudinem legis ingredi, sed sabbata, neomenias, circumcisionem uictimasque spiritualiter interpretari, quos uelut errantes corrigere tentabant, qui descendentes de Iudea docebant fratres:  quia nisi circumcidamini secundum morem Moysi, non potestis salui fieri, et de quibus Iacobus ad Paulum:  uides, inquit, frater, quod millia sunt in Iudeis qui crediderunt, et omnes emalutores sunt legis


» Ob causam ergo sacerdotis occisi Dauid noluit [a 1Kb] diuerti ad se arcam Domini in ciuitatem Dauid, sed diuertit eam in domum Obethedom Gethei, quia respuentibus uerbum Iudeis, ne amplius audita et non suscepta predicatio noceret, apostoli ab eis ablati et ad gentes imbuendas sunt missi. Unde et locus aree Nachor, que gentium fidem Domini gratie preparatam demonstrat, percussio Oza nuncupatur, uidelicet quia  illorum delicto salus contigit gentibus. Obethedom namque interpretatur seruiens homo: ille est utique de quo Dominus ad Patrem:  Constitues, inquit, me in caput gentium, populusque quem non cognoui seruiuit mihi. Ubi et Iudeorum abiectionem, quasi Oze mortem premittens, ait:  Eripies me de contradictionibus  populi; nomen quoque urbis congruit: Geth enim interpretatur torcular, significans crucem, in qua uitis uera calcari et exprimi dignata est; a qua cunctus gentium populus merito Getheus appellari potest, cui dicitur: Mihi autem absit gloriari, nisi in cruce Domini nostri Iesu Christi [b 1Kb] .

» Tres autem menses, quibus ibidem arca demoratur, fides, spes et caritas est. Sicut enim diebus adimpletur mensis, ita singule uirtutes suis queque passibus ad perfectionem perueniunt. Hi menses quousque plenitudo gentium intret, currere non cessant. Tandem rediens Dauid arcam in ciuitatem Dauid  inducet, quia Dominus, Enoch et Elia predicantibus,  conuertet corda patrum in filios.

» Boues et arietes immolans, hoc est, eos qui aream Domini triturant, et ouium eius ducatum gerunt, martyrii sanguine coronans, et ipse quoque sue Incarnationis et passionis exemplum eatenus Iudeis non creditum palam manifestans: hoc enim significat quod et ipse Dauid accinctus erat Ephot lineo; nam linum quod de terra procreatum multiplici labore ad candorem uestis peruenit, ueritatem humane carnis inter flagella triumphantis ostendit. uerum cunctis exsultantibus et ad arce celestis introitum hymnos resonantibus, sola Michol filia Saul arcam ducentibus abest, quin etiam e speculis  Dauid humiliatum despicit, quia credentibus in mundi finem Iudeis, erunt nonnulli qui Christum professione, sed opere sequantur Antichristum: quibus merito congruit quod eadem Michol ob figurandam instabilitatem carnalium, aqua omnis interpretatur, non uxor Dauid, sed filia Saul appellatur, quia qui fide tenus Christo seruiunt non illius regno coronandi, sed persecutorum eius, quos imitauerunt, anathemate damnandi. uerum praui succenseant, humilitatem Ecclesie contemnant, nichilominus arca Domini suum locum ingreditur.

» Ponitur in medio tabernaculi quod tetenderat ei Dauid, id est, fides Ecclesie predicatur, proficit, inseritur cordibus omnium, quos Dominus ad uitam preordinauerat eternam.  Offert Dauid  holocausta et pacifica coram Domino, id est, fidem deuotionemque Ecclesie commendat Patri Christus , qui est ad dexteram Dei, qui etiam interpellat pro nobis. Qui in exemplum Dauid fideles humilesque benedicens salubris mysterii pascit alimentis. Partitur singulis collyridam panis unam,  illius utique qui de celo descendit, et dat uitam huic mundo.  Et assaturam bubule carnis unam, illius scilicet uituli saginati, qui pro reuertente ad patrem filio iuniore mactatus et igne passionis assatus est, dicens:  Exaruit uelut testa uirtus mea.  Et similam frixam oleo, carnem uidelicet a peccati labe mundissimam, sed ob humane salutis uberrimam dilectionem, crucis sartagine  tostam. Et merito una panis collyrida, et una carnis assatura datur, quia  unus Dominus, una fides, unum baptisma, unus Deus, et pater omnium. Aliter hec munera fideles accipiunt, quando  unus panis et unum corpus multi sumus in Christo, et sue carnis singuli lasciuiam castigantes ac seruituti subiicientes, sancti Spiritus igne decoquunt, nec non et fructus operum bonorum, oleo misericordie pinguissimo compassione proximi feruere faciunt.  At contra filia Saul frustra cubiculum regis ingressa, nullos concepti seminis fructus dat: quia qui uerbum Dei aure tenus percipiunt, absque boni operis prole diem  perpetue mortis exspectant. « [a 1Kb] In hac historia beati regis et prophete Dauid, qua arcam Dei adduxisse narratur, moraliter humilitas approbata, superbia damnata et temeritas uindicata monstratur, quia et ipse Dauid coram arca Domini humiliter saltare non erubuit , mox promissionem Filii Dei ex sua stirpe nascituri suscipere promeruit: et coniux, que eamdem illius humilitatem despexit, eius semine fecundari non merita, perpetue sterilitatis penas luit. Intueri enim libet quanta uirtutum munera Dauid percipiat, atque in his omnibus, quam fortiter se humilitate seruabat. [b 1Kb] » Quem enim non extolleret ora leonum frangere? ursorum brachia dissipare,  despectis prioribus fratribus eligi,  reprobato rege ad  regni gubernacula ungi timendum cunctis uno lapide Goliam sternere , a rege proposita exstinctis allophylis numerosa preputia reportare,  promissum tandem regnum percipere, cunctumque Isreliticum populum sine ulla contradictione possidere?  Et tamen cum arcam Dei Hierusalem reuocat, quasi oblitus prelatum se omnibus, admistus populis ante arcam saltat. Et quia coram arca saltare, ut creditur, uulgi mos fuerat, rex se in diuino obsequio per saltum rotat. Ecce, quem Dominus cunctis singulariter pretulit, sese sub Domino, et exequando minimis et abiecta exhibendo contemnit. Non potestas regni ad memoriam reducitur, non subiectorum oculis saltando uilescere metuit: non se honore prelatum ceteris,  ante eius arcam, qui honorem dederat recognoscit. Coram Domino egit [c 1Kb] debilia uel extrema, ut illa ex humilitate solidaret que coram hominibus gesserat fortia. Quid de eius factis ab aliis sentiatur, ignoro: ego Dauid plus saltantem stupeo, quam pugnantem; pugnando quippe hostem subdidit, saltando autem coram Domino semetipsum uicit: quem Michol filia Saul adhuc ex tumore [d 1Kb] regie gentis insana, cum humiliatum despiceret, dicens:  Quam gloriosus fuit hodie rex Isrel, discooperiens se ante ancillas seruorum suorum, et nudatus est, quasi si nudetur unus de scurris, protinus audiuit:  uiuit Dominus, quia ludam ante Dominum qui elegit me potius quam patrem tuum. Et paulo post ait: Et ludam, et uilior fiam plusquam factus sum, eroque  humilis in oculis meis. Ac si aperte dicat: uilescere coram hominibus appeto, quia seruare me coram Domino ingenuum per humilitatem quero. Sunt uero nonnulli qui de semetipsis humilia sentiunt, quia in honoribus positi nichil se esse, nisi puluerem fauillamque, perpendunt; sed tamen coram hominibus uiles apparere refugiunt, et contra hoc, quod de se interius cogitant, quasi rigida exterius uenustate palliantur. Et sunt nonnulli qui uiles uideri ab hominibus  appetunt, atque omne quod sunt, deiectos se exhibendo, contemnunt; sed tamen apud se introrsus, quasi ex ipso merito ostense uilitatis intumescunt, et tanto magis in corde elati sunt, quanto amplius in specie elationem premunt. Que utraque unius elationis bella, magna Dauid circumspectione deprehendit, mira uirtute superauit. Quia enim de semetipso intus humilia sentiens, honorem exterius non querit, insinuat, dicens:  Ludam et uilior fiam. Et quia per hoc quod uilem se exterius prebuit, nequaquam interius intumescit, adiungit: Eroque humilis in oculis meis; ac si dicat: qualem me exterius despiciens exhibeo, talem me interius attendo. Quid ergo acturi sunt, quos doctrina eleuat, si Dauid ex carne sua uenturum Redemptorem nouerat,  eiusque gaudia prophetando nuntiabat, et tamen in semetipso ceruicem cordis ualida discretionis calce deprimebat, dicens: Eroque humilis in oculis meis.

» [e 1Kb] Sacerdos quoque, qui arcam inconsiderata temeritate tetigit, ausus sui reatum immatura morte purgauit [f 1Kb] minores deterioresque demonstrat, qui intelligere non ualent, et despiciunt uel facta uel dicta meliorum, sed eo ab eis non temere reprehendenda sunt, quo apprehendi ueraciter nequaquam possunt. Sepe aliquid a maioribus dispensatorie agitur, quod a minoribus error putatur, sepe multa a fortibus dicuntur, que idcirco infirmi diiudicant, quia ignorant. Quod bene bobus calcitrantibus inclinata illa testamenti arca significauit, quam qui  casuram credens leuites erigere uoluit, mox sententiam mortis accepit. Quid est namque mens iusti, nisi arca testamenti, que gestata bobus calcitrantibus inclinatur? Quia nonnunquam etiam qui bene preest, dum subiectorum populorum confusione concutitur, ad dispensationis condescensionem ex sola dilectione promouet. Sed in hoc quod dispensatione agitur, inclinatio ipsa fortitudinis, casus putatur imperitis. Unde et nonnulli subditi contra hanc manum reprehensionis mittunt; sed a uita protinus ipsa sua temeritate deficiunt. Leuites ergo quasi adiuuans manum tetendit: sed delinquens uitam perdidit, quia dum infirmi quique fortium facta corripiunt, ipsi a uiuentium sorte reprobantur. Aliquando etiam sancti uiri quedam minimis condescendentes  dicunt, quedam uero summa contemplantes proferunt: dumque uim uel condescensionis uel altitudinis nesciunt, audacter hec stulti reprehendunt. Et quid est iustum de sua condescensione uelle corrigere, nisi inclinatam arcam superba reprehensionis manu releuare? Quid est iustum de [g 1Kb] incondita locutione reprehendere, nisi motum eius fortitudinis, erroris lapsum putare? sed perdit uitam qui arcam Dei tumide subleuat, quia nequaquam quis  sanctorum corrigere recta presumeret, nisi de se prius meliora sensisset. Unde et leuites idem, recte Oza dicitur, quod uidelicet robustus Domini interpretatur: quia presumptores quique, nisi audaci mente robustos se in Domino crederent, nequaquam meliorum facta uel dicta uelut infirma iudicarent. «

 Post hec, cum regi Dauid multa prospera prouenissent, cogitauit facere Deo domum, templum illud scilicet excellentissime diffamatum, quod a rege Salomone filio eius postea fabricatum est. Hoc eo cogitante factum est uerbum Domini ad Nathan prophetam, quod perferret ad regem. Ubi cum dixisset Dominus, quod non ab ipso Dauid sibi edificaretur domus, neque per tantum tempus se mandasse cuiquam in populo suo, ut sibi fieret domus  cedrina:  Et nunc, inquit, hoc dices seruo meo Dauid. Hec dicit Dominus:  Cum impleti fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum eius. Ipse edificabit domum nomini meo, et stabiliam thronum regni eius usque in sempiternum. Ego ero ei in patrem, et ipse erit mihi in filium. [a 1Kb] » Hanc tam grandem promissionem qui putat in Salomone fuisse completam, multum errat. Attendit enim quod dictum est: hic edificabit mihi domum, quoniam Salomon templum illud nobile struxit, et non attendit: Fidelis erit domus eius, et regnum eius usque in eternum coram me.

» Attendat ergo et aspiciat Salomonis domum plenam  mulieribus alienigenis colentibus Deos falsos, et ipsorum ab eis regem aliquando sapientem, in eamdem idololatriam seductum atque deiectum, et non audeat existimare Deum, uel hoc promisisse mendaciter, uel talem Salomonem domumque eius futuram, non potuisse prescire. Non hinc autem deberemus ambigere, nec si non in Christo Domino nostro, qui factus  est ex semine Dauid secundum carnem, iam uideremus ista compleri, ne uane atque inaniter hic aliquem requiramus, sicut carnales Iudei. Nam et ipsi usque adeo filium, quem loco isto regi Dauid promissum legunt, intelligunt non fuisse Salomonem, ut eo qui promissus est, tanta iam manifestatione declarato, adhuc mirabili cecitate alium sperare se dicant. Facta est quidem nonnulla  imago rei future etiam in Salomone, in eo quod templum edificauit, et pacem habuit secundum nomen suum , et in exordio regni sui mirabiliter laudabilis fuit: sed eadem sua persona per umbram futuri, prenuntiabat etiam ipse Christum Dominum, non exhibebat. Unde quedam de illo ita scripta sunt, quasi de ipso ista predicta sint, dum Scriptura sancta etiam rebus gestis prophetans, quodam modo  in eo figuram delineat futurorum. Nam preter libros diuine historie, ubi regnasse narratur, psalmus etiam septuagesimus primus titulo nominis eius inscriptus est: in quo tam multa dicuntur, que omnino ei conuenire non possunt, Domino autem Christo aptissima perspicuitate conueniunt, ut euidenter appareat, quod in illo figura qualiscunque adumbrata sit; in isto ipsa ueritas presentata. Notum est enim quibus terminis regnum conclusum fuerit Salomonis: et tamen in eo psalmo legitur, ut alia taceam:  Dominabitur a mari usque ad mare, et a flumine usque ad terminos orbis terre: quod in Christo uidemus impleri. A flumine quippe dominandi sumpsit exordium, ubi baptizatus a Ioanne, eodem monstrante cepit agnosci a discipulis, qui eum non solum Magistrum, uerum etiam Dominum appellauerunt:  nec ob aliud, uiuente adhuc patre suo Dauid, regnare Salomon cepit, quod nulli regum illorum contigit, nisi ut hinc quoque satis eluceat, non esse ipsum quem prophetia ista presignat, que ad eius patrem loquitur, dicens: Et erit cum completi fuerint dies tui, et dormieris cum patribus tuis, suscitabo semen tuum post te, qui exiet de uentre tuo, et preparabo regnum illius. Quomodo ergo propter quod sequitur: edificabit mihi domum, iste Salomon putabitur prophetatus, et non potius propter id quod procedit: cum completi fuerint dies tui, et dormieris cum patribus tuis, suscitabo semen tuum post te? Alius pacificus intelligitur esse promissus, qui non ante, sicut iste, sed post mortem Dauid prenuntiatus est suscitandus. Quolibet enim, longo interposito tempore,  iehsu Christus ueniret, procul dubio post mortem Dauid regis, cui sic est promissus, eum uenire oportebat, qui edificaret domum Deo, non de lignis et lapidibus, sed de hominibus, qualem illum edificare gaudemus: huic enim domui dicit Apostolus, hoc est fidelibus Christi:  Templum enim Dei sanctum est, quod estis uos. Propter quod in psalmo octuagesimo octauo, cuius titulus est: Intellectus ipsi Ethan Isrelite, commemorantur promissiones Dei facte regi Dauid, sicut et in hoc libro Regum posite sunt, ita et ibi quedam similia dicuntur, sicut est illud:  Iuraui Dauid seruo meo, usque in eternum preparabo semen tuum, etc. [b 1Kb] Illud uero quod dicit: [c 1Kb] Qui,  si inique aliquid gesserit, arguam eum in uirga uirorum et in plagis filiorum hominum; misericordiam autem meam non auferam ab eo, sicut abstuli a Saule, quem amoui a facie mea: non dixit ab eis, sed dixit ab eo. Non enim Christi ipsius, quod est caput Ecclesie, possunt inueniri ulla peccata, que opus esset humanibus correptionibus, seruata misericordia diuinitus cerceri, sed in eius corpore ac membris, quod populus eius est.


[a 1Kb] » Illud uero quod locutus est Deus per Nathan ad Dauid, nullo modo pretermittendum est, ubi ait:  Et ponam locum meo populo Isrel, et plantabo illum, et inhabitabit seorsum, et non sollicitus erit ultra, et non apponet filius iniquitatis humiliare eum, sicut ab initio a diebus, quibus constitui iudices super populum meum Isrel. Hoc tam magnum bonum quisquis in hoc seculo, et in hac terra sperat, insipienter [b 1Kb] facit. An quispiam putabit in pace regis Salomonis id esse completum: pacem quippe illam Scriptura in umbra futuri excellenti predicatione commendat? sed huic suspicioni uigilanter occursum est, cum posteaquam dictum est: Et non apponet filius iniquitatis humiliare eum, continuo subiunctum est: sicut ab initio in  diebus quibus constitui iudices super populum meum Isrel. Iudices namque, priusquam reges ibi esse cepissent, super illum populum fuerant constituti, ex quo terram promissionis accepit. Et utique humiliabat eum filius iniquitatis, hoc est hostis alienigena per interualla temporum, quibus leguntur pacem alternasse cum bellis: et inueniunt illic pacis tempora prolixiora, quam Salomon habuit, qui quadraginta regnauit annos. Nam sub eo iudice, qui est appellatus Aoth, octoginta anni pacis fuerunt. Absit ergo ut Salomonis tempora in hac promissione predicta esse credantur: multo minus utique cuiuslibet regis alterius: non enim quisquam eorum in tanta, quanta ille, pace regnauit: nec unquam omnino gens illa ita regnum tenuit, ut sollicita non fuerit, ne hostibus  subderetur: quia in tanta mutabilitate rerum humanarum nulli aliquando populo concessa est tanta securitas, ut huius uite hostiles non formidaret incursus. Locus ergo iste, qui promittitur tam pacate ac secure habitationis, eternus est, eternisque debetur in matre Hierusalem libera, ubi erit ueraciter populus Isrel: hoc enim nomen interpretatur uidens Deum: cuius premii desiderio pia per fidem uita in hac erumnosa peregrinatione ducenda est.

Nuntiante uerba hec Nathan ad Dauid,  ingressus est rex Dauid, et sedit coram Domino. [c 1Kb] » Quid aliud in hac sessione intelligendum est, nisi quia sedit in conspectu Domini, siue ubi erat area testamenti, per quam sacratior et commendatior quedam presentia Domini accipi potest, siue  quia oraturus sedit: quod non fit recte, nisi in conspectu Dei, hoc est in intimis cordis. Potest enim et sic accipi, quod dictum est, ante Dominum, ubi nullus esset hominum, qui audiret orantem. Siue ergo propter arcam testamenti, siue propter secretum locum, et remotum ab arbitris, siue propter intimum cordis, ubi erat orantis affectus, conuenienter dictum est: sedit ante Dominum: nisi forte quod sedens  orauit, hoc mouet: cum et [d 1Kb] spiritus Helie hoc fecerit, quando pluuiam orando impetrauit. Quibus admonemur exemplis, non esse prescriptum, quomodo corpus constituatur ad orandum, dum animus Deo presens peragat intentionem suam. Nam et stantes oramus, sicut scriptum est:  publicanus autem de longe stabat, et fixis genibus, sicut in Actibus apostolorum legimus,  et sedentes sicut, ecce Dauid, et Helias. Nisi autem etiam iacentes oraremus, non scriptum esset in psalmis:  Lauabo per singulas noctes lectum meum: lacrymis meis stratum meum rigabo. Cum enim quisque orationem querit, collocat membra, sicut ei occurrerit accommodata pro tempore positio corporis ad mouendum animum. Cum  autem non queritur, sed infertur appetitus orandi, hoc est cum aliquid repente uenit in mentem, quo supplicandi moueatur affectus gemitibus inenarrabilibus, quocunque modo inuenerit hominem, non est utique differenda oratio, ut queramus, quo secedamus, aut ubi stemus, aut ubi prosternamur: gignit enim sibi mentis intentio solitudinem, et sepe etiam obliuiscitur se, uel quam celi partem, uel in qua positione corporis membra illud tempus inuenerit.

» Fecit quoque Dauid sibi nomen, cum reuerteretur capta Syria in ualle salinarum, cesis duodecim millibus. [e 1Kb] Quid de percussa multitudine ad Dauid in salinarum ualle signatur, nisi quia Redemptor noster sue uidelicet districtionis examine, in his qui de illo praua sentiunt, stultitiam immoderati saporis extinguit. «


 Factum est autem post hec, ut moreretur rex filiorum Ammon, et regnaret Hanon filius eius pro eo: dixitque Dauid: faciam misericordiam cum Hanon filio Naas, sicut fecit pater eius mecum misericordiam. Misit ergo Dauid consolans eum per seruos suos super patris interitum. Cum autem uenissent serui Dauid in terra filiorum Ammon, dixerunt principes filiorum Ammon ad Hanon dominum suum: putas quod propter honorem patris tui Dauid miserit ad te consolatores, et non ideo, ut inuestigaret et exploraret ciuitatem, et euerteret eam, misit Dauid seruos suos ad te? Tulit itaque Hanon seruos Dauid, rasitque dimidiam partem barbe eorum, et precidit uestes eorum medias usque ad nates, et dimisit eos.  Quod cum nuntiatum fuisset Dauid, misit in occursum eorum; erant enim uiri confusi turpiter ualde, et mandauit eis Dauid: manete in Ierico, donec crescat barba uestra, et tunc reuertimini. Sicut enim Hanon rex [f 1Kb] Ammonitarum seruos Dauid ad se missos deturpauit, atque ludibriter fedatos ad eumdem Dauid remisit, ita et diabolus princeps huius mundi plerosque religiosos per subripientia uitia deturpare consueuit,  qui dum eorum latentia mala, in aperta et flagitiosa, perpetrataque luxuria detegit, quasi eorum indumentis usque ad nates abscissis nudos a dignitate castitatis derelinquit: et dum pristinam eorum fortitudinem eripit, uelut barbam radit. Quos tamen uerus Dauid, Dominus scilicet, et Saluator noster, clementi respectu a penitentie indulgentia non excludit: quos et in Ierico  residere iubet, donec sacramenta spiritualia, et fortitudinem mentis, que peccando perdiderunt, satisfaciendo recipiant; et sic demum in conspectu eius stare ualeant.

 Factum est, dum resurgeret Dauid de strato suo post meridiem, et deambularet in solario domus regie, uidit mulierem se lauantem, mittensque  tulit eam, et dormiuit cum ea, que concepit. Cumque cognouisset Dauid, misit ad Ioab dicens: mitte ad me Uriam Aetheum. ueniens Urias ad Dauid . . . . . . misit epistolam Dauid per Uriam ad Ioab, ut poneret Uriam ubi fortissimum prelium erat: fecitque Ioab ita: et mortuus est Urias Etheus. [a 1Kb] »Plerumque quedam res per historiam uirtus est, per significationem culpa: sicut aliquando res gesta [b 1Kb] in causa facta, damnatio est, in scripto autem prophetia uirtutis: quod [c 1Kb] utrumque citius ostendimus, cum huius sacre Scripture testimonium ad utraque probanda in medium deducimus. Quis namque audiens non solum fidelium, sed etiam infidelium, non omnimode testatur, quod Dauid in solario deambulans, Bersabee Urie concupiuit uxorem? Quem tamen a prelio reuertentem  ire ad domum admonet, et pedes lauare: qui protinus respondit dicens:  arca Domini sub pellibus est, et ego in domo mea requiescam? Quem Dauid ad mensam propriam suscepit, eique epistolas, per quas mori debebat, tradidit. Cuius autem Dauid in solario deambulans typum tenet, nisi eius, de quo scriptum est:  in sole posuit tabernaculum suum? Et quid est Bersabee ad se perducere, nisi legem littere carnali populo coniunctam spirituali sibi intellectu sociare? Bersabee enim puteus septimus dicitur: quia nimirum per cognitionem legis, infusione spiritualis gratie, perfecta nobis sapientia ministratur. Quem uero Urias, nisi Iudaicum populum signat? cuius nomen interpretatum dicitur: lux mea [d 1Kb] Dei; Iudaicus autem populus,  quia de accepta legis scientia extollitur, quasi de Dei luce gloriatur; sed huic [e 1Kb] Dauid uxorem abstulit, sibique coniunxit, quia uidelicet manu fortis, quod Dauid dicitur, in carne Redemptor noster apparens, dum de se spiritualiter loqui legem innotuit, per hoc quod iuxta litteram tenebatur, hanc a Iudaico populo extraneam demonstrauit, sibique coniunxit, quia se per illam predicari declarauit. Uriam tamen ad domum  ire Dauid admonet, pedes lauare, quia incarnatus Dominus ueniens, Iudaico populo precepit, ut ad conscientiam redeat, et sordes operum fletibus tergat, ut spiritualiter mandata legis intelligat, ut post tantam duritiem preceptorum, fontem baptismatis inueniens, ad aquam post laborem recurrat. Sed Urias, qui arcam Domini esse sub pellibus meminit, respondit quod domum suam intrare non posset: ac si Iudaicus populus dicat: ego mandata Dei in sacrificiis carnalibus uideo, et redire ad conscientiam per spiritualem intelligentiam non requiro. Quasi enim arcam esse sub pellibus dicit, quia precepta Dei non nisi ad exhibendum ministerium sacrificii carnalis intelligit. Hunc tamen etiam redire ad domum nolentem, Dauid ad mensam uocat: quia  quamuis Iudaicus populus ad conscientiam reuerti contemnat, ei tamen Redemptor ueniens mandata spiritualia predicat, dicens:  Si crederetis Moysi, crederetis forsitan et mihi: de me enim ille scripsit. Legem itaque Iudaicus populus tenet, que eius diuinitatem loquitur, cui idem populus credere dedignatur. Unde et Urias ad Ioab cum epistolis, ex quibus occidi debeat, mittitur, quia idem ipse Iudaicus populus legem portat, qua conuincente moriatur. Dum enim mandata legis [f 1Kb] detinens, implere renititur, ipse nimirum defert iudicium, unde damnetur. Quid ergo per factum istud Dauid, scelestius? Quid Uria mundius dici potest? sed rursus per mysterium quid Dauid [g 1Kb] sacrius? Quid Uria infidelius inuenitur? quando et ille per uite culpam prophetie  signat innocentiam, et iste per uite innocentiam in prophetia exprimit culpam? . . . . . uirtus namque sacri eloquii sic transacta narrat, ut uentura exprimat; sic in facto rem approbat, ut in mysterio non contradicat; sic gesta damnat, ut hec mystice gerenda persuadeat.

» [h 1Kb] Ad hoc enim in Scriptura sacra uirorum talium, id est Dauid, et Petri, peccata sunt indicata [i 1Kb] , ut cautela minorum sit ruina maiorum: ad hoc uero utrorumque illic, et penitentia insinuatur, et uenia, ut spes pereuntium sit recuperatio perditorum. De statu ergo suo, Dauid cadente, nemo superbiat: de lapsu etiam suo, Dauid surgente, nemo desperet. Ecce quam mirabiliter Scriptura eodem uerbo superbos premit, quo uerbo humiles leuat. Unam namque rem  gestam retulit, et diuerso modo superbos quidem ad humilitatis formidinem, humiles uero ad fiduciam reuocauit. O inestimabile noui generis medicamentum ! quod uno, eodemque ordine positum, et premendo tumentia exsiccat, et subleuando arentia infundit. De maiorum nos lapsu terruit, sed de reparatione roborauit. Sic quippe semper, sic nos diuine dispensationis misericordia et superbientes reprimit,  et ne ad desperationem corruamus, fulcit. [a 1Kb] Sed quia exigente causa, Dauid ad medium deducto, tanti facinoris memoriam fecimus, lectoris fortasse animus mouetur, cur omnipotens Deus eos, quos in perpetuum elegit, quos ad donorum quoque spiritualium culmen assumit, illesos a corporalibus uitiis non custodit? Unde quia satisfieri citius credimus, breuiter respondemus, nonnulli enim per accepta dona uirtutum, per impensam gratiam bonorum operum in superbie uitium cadunt; sed tamen [b 1Kb] quomodo ceciderunt, non agnoscunt. Proinde contra eos hostis antiquus, qui iam interius dominatur, exterius etiam seuire permittitur, ut qui in cogitatione elati sunt, per carnis luxuriam prosternantur. Scimus autem quia aliquando minus est in corporis corruptionem  cadere, quam cogitatione tacita, et deliberata elatione peccare: sed cum minus turpis superbia creditur, minus uitatur. Luxuriam uero eo magis erubescunt homines, quo simul omnes turpem nouerunt. Unde fit plerumque, ut nonnulli post superbiam in luxuriam corruentes, ex aperto casu malum culpe latentis erubescant: et tunc etiam maiora corrigunt, cum prostrati in minimis grauius confunduntur: reos enim se inter minora conspiciunt, qui se liberos inter grauiora crediderant. Pia ergo Domini dispensatione laxatus nonnunquam [c 1Kb] malignus spiritus de culpa ad culpam trahit, et dum plus percutit, inde eum, quem ceperat, amittit: atque unde uicisse cernitur, inde superatur. Considerare libet intra munitum gratie sinum, quanto Deus misericordie fauore  nos continet. Ecce qui de uirtute se extollit, per uitium ad humilitatem redit. Qui uero acceptis uirtutibus extollitur, non gladio, sed, ut ita dixerim, medicamento uulneratur. Quid enim uirtus, nisi medicamentum? Et quid est uitium, nisi uulnus? Quia ergo nos de medicamento uulnus facimus, facit ille de uulnere medicamentum; ut qui uirtute percutimur, uitio curemur. Nos namque uirtutum dona retorquemus in usum uitiorum: ille uitiorum illecebras assumit in artem uirtutum, et salutis statum percutit, ut seruet: ut qui humilitatem currentes fugimus, [d 1Kb] saluti cadentes hereamus. Sed inter hec sciendum est, quod plerique hominum, quo in multis corruunt, arctius ligantur: cumque eos [e 1Kb] antiquus hostis ex uno uitio percutit, ut concidant, ex alio quoque ligat,  ne surgant. Consideret itaque homo cum quo [f 1Kb] aduersario bellum gerat, et si iam  in se aliquid deliquisse perpendit, saltim per culpam ad culpam pertrahi pertimescat: ut studiose uitentur uulnera, quibus frequenter interficitur, quia ualde rarum est, quod hostis noster electorum salutem etiam uulneribus seruet. [g 1Kb] Erudiendos enim, sicut  diximus, electos suos Dominus sepe tentatori subiicit; sicut post paradisi claustra, post tertii celi secreta, ne reuelationum magnitudine Paulus apostolus extolli potuisset,  ei Satane angelus datus est: sed ut prefati sumus, ipsa hac tentatione disponitur, ut qui elati perire poterant, humiliati a perditione seruentur. Secreto ergo dispensationis ordine, unde seuire permittitur iniquitas diaboli, inde pie perficitur benignitas Dei, quia aduersarius noster inde obtemperat nutibus superne gratie, unde exerceat iram nequissime uoluntatis sue.

( His ita gestis, misit Dominus Nathan ad Dauid. ueniens Nathan proposuit similitudinem de diuite et paupere: Unus habens oues, et boues, alter tantummodo ouem unam: hanc unam  ouem pauperis tulit diues. Audito Dauid indignatus ait aduersus hominem illum: uiuit Dominus quoniam filius mortis est uir qui fecit hoc. Dixit autem Nathan ad Dauid: tu es ille uir. Et dixit Dauid ad Nathan: peccaui Domino: dixitque Nathan ad Dauid: Dominus quoque transtulit peccatum tuum, non morieris. » [h 1Kb] Si peccatum Dauid tam detestabile Dominus transtulit, quid est quod omnia que de eodem peccato per Prophetam Domini dicta sunt, postmodum tolerauit? sed procul dubio [i 1Kb] Dominus delictum sine ultione non deserit: aut enim ipse hoc homo in se penitens punit, aut hoc Deus cum homine uindicans percutit. Nequaquam igitur peccato parcitur: quia nullatenus sine uindicta laxatur. Sic Dauid audire post confessionem meruit: Dominus transtulit peccatum,  et tamen multis post cruciatibus afflictus, ac fugiens reatum culpe quam perpetrauerat, exsoluit. Sic nos salutis unda a culpa primi parentis absoluit, sed tamen reatum eiusdem culpe diluentis absoluti quoque adhuc carnaliter obimus, quia delicta nostra, siue per nos, seu per semetipsum resecat, etiam cum relaxat. Ab electis enim suis iniquitatum maculas studet temporali afflictione tergere, quas in eis in perpetuum non uult uindicari.

[i 1Kb] Quod uero dicit, duo homines erant in ciuitate una: Urias, et Dauid intelligitur, [k 1Kb] et addisce personas. Pauperculi ouem mulierem dicit: hoc est uxorem eius, que adulterata est, que de mensa eius uescebatur, et de calice eius potabat, et in gremio eius cubabat. Considera pauperem, incentiua pietatis  habere: in diuitibus autem fulcimina multa, superbiam: apud pauperes uxor, et ancilla, et ministra est: et procreat filios, et ipsa mater, et nutrix est: apud diuites autem non est ita. Sed cum generauit filium, statim eum tradit foris: et pietatis insignia abscidit superbia. Erubescit fieri nutrix, que facta est mater. Quomodo ergo in gremio eius cubabat?  Auxit parabolam narratione pietatis. uenit ergo peregrinus homo ad regem illum. Quis itaque est peregrinus? concupiscentia uidelicet. Ut ergo illius ostenderet castitatem, peregrinam concupiscentiam nominauit. Nunquam enim alienas nuptias dissipauit: neque iniquis conspexit oculis, sed percussus in illa muliere perdidit castitatem: quia paululum remissiorem se reddiderat securitate pacis. uenit peregrinus; iniqua, et agrestis concupiscentia: ad illum diuitem uenit. Ille non accepit de gregibus, aut armentis suis, ut peregrino pararet epulas, sed misit et rapuit ouem pauperis, que in sinu eius cubitabat, et de mensa edebat. Cum hec igitur audisset rex Dauid, iratus est ualde aduersus hominem illum, et dixit ad Nathan: uiuit Dominus, quoniam filius mortis  est uir ille qui fecit hoc. Ouem reddet in quadruplum, et ipse gladio punietur. O iudicii supereffluentem iustitiam! non erat amoris fibra, ut iuste non diceret. Iubet quidem in quadruplum secundum legem: lex enim precipit furantem quadrupli restitutione uinciri:  iste autem, et legem est pretergressus; iubet siquidem et ipsum interimi, et quadruplum obnoxium detineri. Prompsit itaque sententiam, et iudicium [a 1Kb] eliminatum. Cum hoc audisset Propheta, iactabat omnem umbram imaginis, et in medium profert gladium, et cum fiducia dicit: Tu es Rex, qui hoc opus fecisti. O secure, non gladio secans sensum doloris, sed in compendio accusationis. Cum hoc oportuit, occultauit narrationem: cum uero tempus inuenit, statim percussit et abscidit  sine grandi plage uulnere, sed hoc solummodo dicens: tu es Rex: at ille uelociter ad conscientiam rediens, tanquam fidelis et idoneus seruus, culpam simpliciter confitetur, et dicit: Peccaui Domino, et Propheta respondit: Dominus transtulit peccatum tuum. uelox confessio: uelocior medicina: facto peccauit: uerbo penituit: annuit Deus: et correptio facta est; uulnus aperuit et sanitas redit; sed non fuit his Propheta contentus, nam post correptionem, post penitentiam, post emendationem, post peccatorum absolutionem, psalmum ob hanc causam conseripsit, ita ut etiam postere generationis fiat illius passio, medicina; ut illius naufragium sit aliis portus: et quibus ille uulneratus, emendauit, alii in iisdem incidentes; ipsa possint uti medicina, et  emendatione sanari.

 Fugiens Dauid Absalon filium suum, nudisque pedibus incedens transgressus est torrentem Cedron, et cunctus populus cum eo, et peruenerunt usque Bahurim. Ecce egressus Semei, filius Gera de cognatione domus Saul, mittens lapides, maledicebat Regem dicens: egredere, egredere, uir sanguinum, et uir Belial. [b 1Kb] » Quisquis fidelium diuine gratie illustratione  compungitur, sancto desiderio de imis ad summa euehi, superne contemplationis penna festinat, hec beati regis Dauid, et aliorum sanctorum precedentium Patrum gesta, ubi aliquid iniuste perpessi sunt, ante mentis oculos ponat, atque in eis se imitatione exercendo proficiat, et quod in presenti titillat ex uitio, uel preteritorum malorum memoria reprimat, uel donorum precedentium consolatione restringat, uel etiam imitatione, ut dictum est, Patrum precedentium prouocetur ad melius. Quod necesse est ut, sicut proposuimus exemplis euidentioribus, approbemus. [c 1Kb] Ut enim unum de multis loquar, quatenus studiosus lector multa in uno intelligat: quisquis uerborum contumeliis pressus cum uirtutem patientie seruare non sufficit, Dauid factum  ad memoriam reducat: quia cum Semei conuiciis urgeretur, et armati proceres ulcisci contenderent, ait:  Quid mihi et uobis est, filii Saruie? Dimittite eum, ut maledicat: Dominus enim precepit ei, ut malediceret Dauid. Et quis est qui audeat dicere, quare sic fecit? Et paulo post: Dimitte eum, ut maledicat iuxta preceptum Domini: si forte respiciat Dominus afflictionem meam: et reddat mihi bonum pro maledictione hac hodierna. Quibus profecto uerbis indicat, quia perpetrato Bersabee scelere, exsurgentem contra se filium fugiens, reduxit ad animum, malum, quod perpetrauit, et contumeliosa uerba, non tam conuicia, quam adiutoria credidit, quibus se purgari, sibique misereri posse iudicauit. Tunc enim illata conuicia bene toleramus, cum in secreto mentis  ad mala perpetrata recurrimus. Leue quippe uidebitur, quod iniuria percutimur, dum in actione nostra conspicimus, quia peius est, quod meremur: sicque fit, ut contumeliis gratia magis quam ira debeatur, quarum interuentu Deo iudice, pena grauior declinari posse confiditur.

[d 1Kb] » Illud uero quid significet, quod parricida filius Absalon patrem insequens, primo pater eius declinans fugit ante faciem eius securus de uictoria, qui aspiciebat imperium perire: quem etiam fleuit magno luctu, et deplorauit exitum parricide. Scribitur enim fugisse Dauid a facie bellantis aduersum se  filii. Et quoniam scriptum est de populo Ierusalem:  Filios nutriui, et exsultaui, ipsi uero spreuerunt me, filius ergo eius impius significatur  tropice, id est populus Iudaicus, qui eum tradidit: Absalon autem, sicut quidam interpretatur, intelligitur patris pax. Quod mirum uidetur in historia quemadmodum patris pax possit intelligi, qui patrem bello persecutus est. Sed qui diligenter ad allegoriam intendunt, inspiciunt Absalon esse Ierusalem, que etiam et ipsa pax interpretatur, a cuius facie Christus fugit, quando eam patiendo deserens, in gentibus  per fidem successit. [a 1Kb] Alii Absalon, Iudam traditorem accipiunt, quem tanta et tam  miranda patientia Christus pertulit tanquam bonum, cum eius cogitationes non ignoraret: cum adhibuit ad conuiuium, in quo corporis et sanguinis sui figuram discipulis commendauit et tradidit, [b 11Kb] Quod denique in ipsa traditione, et osculum accepit, bene intelligitur Christum pacem exhibuisse traditori suo, quamuis ille tam scelerate cogitationis interno bello uastaretur: et ideo Absalon patris pax dicitur, quia pater habuit pacem, quam ille non habuit.
c 1Kb]

» Sed fortasse quis dicat, si Dauid imaginem Christi gerebat, quomodo multas uxores et concubinas habuisse scribitur: cum has res Christus et horrescat, et damnet? hoc enim in prophetia fiebat.  Multe enim uxores Dauid, multarum gentium et nationum imaginem indicabant, que per fidem Christi consortio iungentur: concubine uero eius significant hereticorum ecclesias, que sub Christi nominis titulo manere se gloriantur. Sed quia propter carnalia lucra sectantur Christum, non coniuges, sed concubine uocantur. Denique nunc reges, si plures habent uxores, uel concubinas, crimen est: quia iam transierunt figure, pro quibus uxorum uel concubinarum uenia concedebatur: at nunc, quia figure transierunt, uenia nulla datur. «

 Percusso Absalon, cum reuersus esset Dauid in Ierusalem, dixit Amase, ut congregaret omnes uiros Iuda in diem tertium, et constitueret eum principem pro Ioab. Morante Amasa  extra placitum, precepit Dauid Ioab, et Abisai, ut irent et apprehenderent Sibam filium Bochri. Cumque inuenisset Ioab in Gabaon, Ioab tenuit manu  dextera mentum Amase, quasi osculans eum, qui percussit eum in latere, et mortuus est. [d 1Kb] » Quid est quod Ioab mentum Amase dextra tenuit, sed sinistram ad gladium latenter mittens, eius uiscera effudit? nisi hoc, quod patenter datur intelligi. Dextra namque mentum tenere, est quasi ex benignitate blandiri: sed sinistram ad gladium mittit, qui latenter ex malitia percutit.

» [e 1Kb] Sequitur psalmus septimus decimus, et merito queritur, cur solus iste psalmus in libris Regum reperiatur conscriptus: nec immerito psalmus iste regnorum libris solus inuenitur, quia regnum illud significatur, ubi aduersarium non habemus. Titulus enim eius est: in die, qua eripuit eum Dominus de manu omnium inimicorum eius, et de manu Saul.  Quis enim figuratur in Dauid, nisi ille qui uenit secundum carnem ex semine Dauid, qui utique in corpore suo, quod est Ecclesia, adhuc patitur inimicos? Unde ille persecutori, quem uoce mactauit, et in suum corpus traiiciens, quodammodo manducauit: insonuit de celo.  Saule, Saule, quid me persequeris? Quando autem meretur eripere hoc corpus de manu inimicorum eius? nisi cum et illa nouissima inimica destruetur mors, ut perueniatur ad regnum Dei. «

[f 1Kb] Diligam te uirtus mea. » Diligam te, Domine, per quem fortis sum. «

Domine, firmamentum meum, et refugium meum, et liberator meus. » Domine, qui me firmasti, quia refugi ad te: refugi autem, quia liberasti me. «


Deus meus, adiutor meus, et sperabo in eum. » Deus meus, qui mihi adiutorium prius uocationis tue prestitisti, ut sperare in te possim. «


Protector meus, et cornu salutis mee, et redemptor meus. » Protector meus, quia non de me presumpsi, quasi erigens aduersum te cornu superbie, sed te ipsum cornu, hoc est firmam celsitudinem salutis inueni: quod ut inuenirem, redemisti me. «

Laudans inuocaui Dominum, et ab inimicis meis saluus ero. » Non meam gloriam, sed Domini querens, inuocabo Dominum, et non erit unde mihi noceant impietatis errores. «

Circumdederunt me dolores mortis. » Id est circumdederunt me dolores carnis. Et torrentes iniquitatis conturbauerunt me. Turbe inique ad tempus commote uelut flumina pluuialia cito desitura egerunt, ut conturbarent me. «

Dolores inferni circumdederunt me. » In his qui  me circumdederunt, ut perderent, erant dolores inuidie, qui mortem operantur, perducuntque ad infernum peccati. Preuenerunt me laquei mortis. Preuenerunt me, ut priores nocere uellent, quod eis postea redderetur. Tales autem homines capiunt in perditionem, quibus mala persuaserunt iactatione iustitie. Cuius non re, sed nomine, aduersus gentes gloriantur.

Et in pressura mea inuocaui Dominum, et ad Deum meum clamaui: et exaudiuit de templo sancto suo uocem meam. » Et exaudiuit de corde meo, in quo habitat, uocem meam. Et clamor meus in conspectu eius. Et clamor meus, quem non in auribus hominum, sed coram ipso intus habeo, introiuit in aures eius. «

Et commota est, et contremuit terra. » Ita clarificato filio hominis, commoti sunt, et contremuerunt  peccatores. Et fundamenta montium conturbata sunt. Et superborum spes, que in hoc seculo fuerunt, conturbate sunt. Et commota sunt, quoniam iratus est eis Deus. Ut scilicet iam firmamentum non haberet in cordibus hominum spes temporalium bonorum. «

Ascendit fumus in ira eius. » Ascendit lacrymosa deprecatio penitentium, cum cognouissent quid minetur Deus impiis. Et ignis a facie eius exardescit: Et flagrantia caritatis post penitentiam de notitia eius exardescit. Carbones succensi sunt ab eo. Qui iam mortui erant, deserti ab igne boni desiderii, ac luce iustitie, et frigidi, tenebrosique remanserant, rursus accensi et illuminati reuixerunt. «


Et inclinauit celum, et descendit. » Et humiliauit iustum, ut descenderet ad hominum infirmitatem. Et caligo sub pedibus eius. [a 1Kb]  Impii enim, qui terrena sapiunt, caligine malitie sue non cognouerunt eum: terra enim sub pedibus eius tanquam scabellum pedum eius. «


Et ascendit super Cherubim, et uolauit. » , [b 1Kb] ut nemo ad Deum perueniret, nisi per caritatem;  plenitudo enim legis caritas est: cito enim se incomprehensibilem esse monstrauit dilectoribus suis, ne illum corporeis imaginationibus se comprehendere arbitrarentur.  Illa autem celeritas, qua se incomprehensibilem esse monstrauit, super uirtutes animarum est, quibus se ueluti pennis ab eternis timoribus in auras libertatis extollunt. «

Et posuit tenebras latibulum suum. » Et posuit obscuritatem sacramentorum, et occultam spem in corde credentium, ubi lateret ipse non eos deserens.  [e 1Kb]  [f 1Kb] In his etiam tenebris, ubi per fidem adhuc ambulamus, non per speciem, quandiu quod non uidemus, speramus et per patientiam exspectamus.  In circuitu eius tabernaculum eius. Conuersi tamen ad ipsum ambiunt qui credunt ei, quia in medio eorum est, cum omnibus  equaliter fauet, in quibus, tanquam in tabernaculo, habitat hoc tempore. Tenebrosa aqua in nubibus eris. Nec propterea quisquam in illa luce, que futura est, cum ex fide ad speciem uenerimus, iam se esse arbitretur, si Scripturas recte intelligit. In prophetis enim, atque in omnibus diuini uerbi predicatoribus obscura doctrina est [a 1Kb]  «

Pre fulgore in conspectu eius: » in comparatione fulgoris, qui est in conspectu, manifestationis eius. Nubes ipsius transierunt. Predicatores uerbi eius, non iam Iudee finibus continentur, sed transierunt ad gentes.  Grando et carbones ignis. Obiurgationis figurate, quibus uelut grandine corda dura tunduntur. Si autem terra culta, et mitis, id est pius animus exceperit, duritia grandinis in aquam, id est terror fulgurate, et quasi congelate obiurgationis in doctrinam satiantem resoluitur. Igne autem caritatis accensa corda reuiuiscunt. Hec omnia in nubibus ipsius ad gentes transierunt. (Quia uidelicet sancti uiri corda audientium, et terrentes feriunt, et blandientes infundunt. Nam quemadmodum feriant, propheta noster testatur dicens : uirtutem terribilium tuorum dicent, et magnitudinem tuam narrabunt: et quemadmodum blandientes uigent, secutus adiunxit  «

Et intonuit de celo Dominus. » Et euangelica fiducia de corde iusti sonuit Dominus. Et Altissimus dedit uocem suam. Ut haberemus eam, et in profundo rerum humanarum audiremus celestia. «

Et misit sagittas suas, et dissipauit eos. » Et emisit Euangelistas pennis uirtutum recta itinera transuolantes, non suis, sed eius a quo missi sunt uiribus. Et dispersit eos, ad quos missi sunt, ut aliis eorum essent odor uite in uitam, aliis odor mortis in mortem. Et coruscationes multiplicauit, et conturbauit eos. Et miracula multiplicauit, et conturbauit eos. «

Et apparuerunt fontes aquarum. » Et apparuerunt qui facti erant in predicantibus fontes   aquarum salientium in uitam eternam. Et reuelata sunt fundamenta orbis terrarum. Reuelati sunt prophete, qui non intelligebantur, super quos edificaretur orbis terrarum credens Domino. Ab increpatione tua, Domine clamantis : appropinquauit super uos regnum Dei: Ab increpatione spiritus ire tue: dicentis : nisi penitentiam egeritis, omnes similiter moriemini. «

Misit de summo, et accepit me. » uocando ex gentibus in hereditatem gloriosam, Ecclesiam, non habentem maculam, aut rugam: Assumpsit me de  multitudine aquarum. Assumpsit me de multitudine populorum. «

Eruit me de inimicis meis fortissimis. » Eruit me de inimicis meis, qui preualuerunt ad affligendam, et ad peruertendam istam temporalem uitam meam. Et ab his qui oderunt me, quoniam confortati sunt super me: quandiu sub ipsis sum ignorans Deum. «

Preuenerunt me in die afflictionis mee. » Priores mihi nocuerunt in tempore quo mortale, et laboriosum corpus gero. Et factus est Dominus firmamentum meum. Et quoniam amaritudine miseriarum firmamentum terrene [b 1Kb] uoluntatis contribulatum, atque conuulsum est, factus est Dominus firmamentum meum. «

Et eduxit me in latitudinem. » Et quia carnales  patiebatur angustias, eduxit me in spiritualem latitudinem fidei. Eruit me, quoniam uoluit me. Antequam illum ego uellem, eruit me de inimicis meis potentissimis, qui mihi inuident iam uolenti eum, et ab his qui oderunt me, quia uolo eum. «

Et retribuet mihi Dominus secundum iustitiam meam. » Retribuet mihi Dominus secundum iustitiam bone uoluntatis, qui prior prebuit misericordiam, antequam haberem bonam uoluntatem. Et secundum puritatem manuum mearum retribuet mihi. Et secundum puritatem factorum meorum retribuet mihi, qui tribuit mihi, ut bene facerem, educendo me in latitudinem fidei. «

Quia custodiui uias Domini. » Ut in [c 1Kb] latitudinem bonorum operum, que per fidem sunt, et longanimitas  perseuerando consequatur. «

Nec impie gessi a Deo meo, quoniam omnia iudicia eius in conspectu meo sunt semper. » Quoniam omnia iudicia eius, id est [d 1Kb] per misericordiam iustorum, et penas impiorum, et flagella corrigendorum, et tentationes probandorum perseueranti contemplatione considero. Et iustitias eius non repuli a me. Quod faciunt deficientes sub sarcina earum, et reuertuntur ad uomitum suum. «

Et ero immaculatus coram eo, et obseruabo me ab iniquitate mea. Et retribuet mihi Dominus secundum iustitiam meam. » Itaque non solum propter latitudinem fidei, que per dilectionem operatur, sed etiam propter longitudinem perseuerantie retribuet mihi Dominus secundum iustitiam meam. «


Et secundum puritatem manuum mearum retribuet mihi in conspectu oculorum eius. » Quoniam que uidentur, temporalia sunt; que autem non uidentur eterna sunt, quo pertinet altitudo spei. «

Cum sancto sanctus eris. » Est etiam occulta profunditas, qua intelligeris cum sancto sanctus eris, quia tu sanctificas. Et cum uiro innocente innocens eris: et quia nulli noces, sed criniculis peccatorum suorum unusquisque constringitur. «

Et cum electo electus eris. » Et ab eo quem eligis, elegeris. Et [e 1Kb] cum peruersis subuerteris. Et cum peruerso  uideris peruersus: [a 1Kb] ob quod eis non faues, peruersus esse uideris, quoniam dicunt non est recta uia Domini: et ipsorum uia non est recta. «

Quoniam tu populum humilem saluum facies. » Hoc autem peruersum, uidetur peruersis, quod confitentes peccata sua saluos facies. Et oculos superborum humiliabis. Ignorantes autem Dei iustitiam, et suam uolentes constituere, humiliabis. «

Quoniam tu [b 1Kb] illuminabis lucernam meam, Domine. » Quoniam non est nostrum lumen ex nobis, sed tu illuminabis lucernam meam, Domine. Deus meus, illumina tenebras meas. Nos enim peccatis nostris tenebre sumus, sed Deus meus illuminabit tenebras meas. «

Quoniam a te [c 1Kb] eripiar a tentatione. » Quoniam non  a me, sed a te, eruar a tentatione. Et in Deo meo transgrediar murum. Et non in me, sed in Deo meo transgrediar murum, quem inter homines, et celestem Hierusalem peccata erexerunt. «

Deus meus, immaculata est uia eius. » Deus meus non uenit in homines, nisi mundauerint uiam fidei, qua ueniat ad eos, quia immaculata est uia eius. Eloquia Domini igne examinata. Eloquia Domini igne [d 1Kb] examinationis probantur. Protector est omnium sperantium in se. Et omnes, qui non in se ipsis, sed in illo sperant, eadem tribulatione non consumentur: spes enim sequitur fidem. «

Quoniam quis Deus preter Dominum? » Cui [e 1Kb] serui sumus. Et quis Deus, preter Dominum, quem, post bonam seruitutem tanquam hereditatem speratam  filii possidebimus? «

Deus qui precinxit me uirtute. » Deus qui me precinxit, ut fortis sim: ne diffluentes sinus cupiditatis impediant opera, et gressus meos. Et posuit immaculatam uiam meam. Et posuit immaculatam uiam caritatis, qua ad illum ueniam, sicut immaculata est fides, qua uenit ad me. «

Qui perfecit pedes meos tanquam cerui. » Qui perfecit amorem meum ad transcendenda spinosa, et umbrosa implicamenta huius seculi. [f 1Kb] Ceruos, spirituales uiros appellat propter alacritatem ueloci cursu: robustorum enim mentes in Deo immobiliter fixe tanto aduersa queque despiciunt, quanto cernunt, quod contra precepta conditoris excrescunt: eternitatis quippe premia prestolantes, uires  ex aduersitatibus sumunt, quia crescente pugna gloriosiorem sibi non ambigunt manere uictoriam. Sic itaque electorum desideria dum premuntur aduersitate, proficiunt, sicut ignis flatu premitur, ut crescat; et unde quasi extingui cernitur, inde roboratur. In eo namque ostendimus, quanta ad Deum cupiditate flagramus, si non solum ad eum per tranquilla,  et mollia, sed etiam per aspera, et dura transimus. Bene ergo per psalmistam dicitur: Qui perfecit pedes meos tanquam cerui. Ceruus enim cum montium iuga conscendit, queque aspera, queque se obiiciunt sentibus illigata, dato saltu transgreditur, et absque ullo cursus sui obstaculo, [g 1Kb] in superioribus eleuatur. Ita etiam electorum mentes, queque sibi in hoc mundo obsistere, atque obuiare conspiciunt, contemplationis saltu transcendunt: et more ceruorum, despectis terrenarum rerum sentibus, in superna se euehunt. «

Et super excelsa statuet me. » Et super celestem habitationem figet intentionem meam, ut implear in  omnem plenitudinem Dei. «

Qui docet manus meas ad prelium. » Qui docet  me operari ad superandos inimicos, qui nobis intercludere celestia regna conantur. Et posuisti, ut arcum ereum, brachia mea. Et posuisti infatigabilem intentionem bonorum operum meorum. «

Et dedisti mihi protectionem salutis mee: et dextera tua suscepit me. » Id est fauor gratie tue suscepit me. Et disciplina tua direxit me in finem. Et [h 1Kb] correctio tua me deuiare non sinens, direxit, ut quidquid ago, in eum finem referam, quo [i 1Kb] coronetur mihi. Et disciplina tua ipsa me docebit. Et eadem correctio tua me docebit peruenire, quod direxit. «

Dilatasti gressus meos subter me. » Nec impedient carnales angustie, quoniam latam fecisti caritatem meam operantem hilariter, etiam de ipsis, que subter  me sunt, mortalibus rebus, et membris. Et non sunt infirmata uestigia mea. Et non sunt infirmata siue itinera mea, siue signa, que impressa sunt ad imitandum sequentibus. «

Persequar inimicos meos, et comprehendam illos. » Persequar affectus carnales meos, ne ab eis comprehendar: sed comprehendam illos, ut absumantur: Et non conuertar donec deficiant. Et ab ista intentione non conuertar ad quietem, donec deficiant qui obstrepunt mihi. «

Et confringam illos; nec poterunt stare. » Confringam illos, nec durabunt aduersum me. Cadent subtus pedes meos. Deictis illis, preponam amores, quibus ambulo in eternum. «

Et precinxisti me uirtute ad bellum. » Et constrinxisti  fluentia desideria carnis mee, uirtute, ne in tali pugna prepedirer. Supplantasti insurgentes in me subter me. Decipi fecisti eos, qui me insequebantur, ut subter me fierent, qui super me esse cupiebant. «

Et inimicos meos dedisti mihi dorsum. » Et inimicos meos conuertisti, et dorsum mihi eos fecisti esse; id est, ut sequerentur me. Et odio habentes me, perdidisti.  Alios autem eorum, qui in odio perdurarunt, disperdisti. «

Clamauerunt nec erat qui saluos faceret. » Quis enim saluos faceret, quos tu non faceres? Ad Dominum nec exaudiuit eos. Nec ad quemlibet, sed ad Dominum clamauerunt, nec exauditione dignos iudicabit non recedentes a malitia sua. «

Et comminuam illos, ut puluerem iuxta [a 1Kb] faciem uenti. » Et comminuam illos: aridi enim sunt, non recipientes imbrem misericordie Dei, ut elati, et inflati superbia ab spe firma, et inconcussa tanquam terre soliditate, et stabilitate rapiantur. Ut lutum platearum delebo eos. Per latas, quas multi ambulant, perditionis uias, luxuriantes, et lubricos delebo eos. «


Erues me de contradictionibus populi. » Erues me de contradictionibus eorum, qui dixerunt: Si dimiserimus eum uiuum [b 1Kb] , omne seculum post eum ibit. «

Constituet me in caput gentium. Populus quem non cognoui, [c 1Kb] seruiet mihi. » Populus gentium, quem corporali presentia non uisitaui, seruiuit mihi. In obauditu auris obediuit mihi. Nec oculis me uidit, sed recipiens predicatores meos in obauditu auris obaudiuit mihi. «

Filii alieni mentiti sunt mihi. » Filii non mei dicendi, sed potius alieni, quibus recte dicitur: uos ex patre diabolo estis, mentiti sunt mihi. Filii alieni inueterauerunt. Filii alieni, quibus ut renouarentur, nouum testamentum attuli, in [d 1Kb] ueterem hominem remanserunt. Et claudicauerunt a semitis suis. Et tanquam  uno pede debiles, quia uetus tenentes, nouum testamentum respuerunt, claudi effecti sunt, etiam in ipsa ueteri lege potius suas traditiones sequentes, quam Dei.  Calumniabantur enim de manibus non lotis, quia tales erant semite, quas ipsi fecerant, et consuetudine triuerant, aberrando ab [e 1Kb] itinere preceptorum Dei. «

uiuit Dominus, et benedictus Deus meus. »  Secundum autem carnem sapere, mors est. uiuit Dominus, et benedictus Deus meus. Et exaltetur Deus salutis mee. Et non terrena consuetudine de Deo salutis mee sentiam: nec terrenam ipsam salutem, sed in excelso de illo sperem. «

Deus qui das uindictam mihi, et subdis populos sub me. » Deus qui uindicas me, subdendo sub me  populos. Liberator meus de inimicis meis, clamantibus, crucifige, crucifige, Iudeis. «

Ab insurgentibus in me exaltabis me. » A quibus Iudeis insurgentibus in me patientem, exaltabis me resurgentem. A uiro iniquo erues me: A regno eorum iniquo [f 1Kb] eripies me. «

Propterea confitebor tibi in gentibus, Domine. » Propterea tibi per me confitebuntur gentes, Domine.  Et nomini tuo psallam. Et latius innotesces bonis operibus meis. «

Magnificans salutes regis ipsius. » Deus qui magnificat, ut admirabilem, faciat salutes, quas eius filius dat credentibus. Et faciens misericordiam Christo suo. Deus qui facit misericordiam Christo suo. Dauid, et seni eius usque in seculum. Ipsi liberatori manu potenti, qui uicit hunc mundum, et eis [g 1Kb] , quos in euangelio genuit in eternum. «

» Quecumque in hoc Psalmo dicta sunt, que ipsi non proprie Domino, id est capiti Ecclesie, congruere possunt, ad Ecclesiam referenda sunt. Totus enim Christus hic loquitur, in quo sunt omnia membra eius. «

 Hec autem sunt uerba nouissima,  que dixit Dauid filius Isai. uerba nouissima Dauid non finienda dicit, sed perficienda, non consumenda, sed que cunctis fidelibus perfectionis plenitudinem conferant.

 Spiritus Domini locutus est [h 1Kb] super me, et sermo eius per linguam meam. Spiritum Domini, Spiritum Sanctum dicit: sermo Dei Christus Filius Dei accipitur, ipse enim Christus est Christus Dei Iacob.

 Preuaricatores autem quasi spine euellentur uniuersi. Preuaricatores Iudei, atque heretici sunt uelut spine de Ecclesia, que est terra uiuentium, auulsi, atque eterno incendio combusti peribunt.


 Hec nomina fortium Dauid: sedens in cathedra sapientissimus princeps inter tres, ipse est quasi tenerrimus ligni uermiculus, qui octingentos interfecit impetu uno. [i 1Kb] Non Gesbaa, [i 1Kb] ut quidam putant, sed ipse Dauid est dictus quasi tenerrimus ligni uermiculus. »Per quem uirtus simul bellica, et modesta uiri designatur ciuilitas. Quia uidelicet sicut uermiculus ligni tener quidem, et fragilis toto suo corpore, nec non et permodicus apparet, nichilominus tamen fortissimum ligni robur exedens, consumit, et cariosum reddit. Unde a terendo ligna, teredenis nomen habet: sic ille affabilis omnibus domi, et quietus, atque humilis uidebatur, at in certamine publico robustum se, atque intolerabilem hostibus exhibebat. « Absurdum non est, ut hi tres fortissimi,  Dauid, et Eleazar, et Samaa, intelligantur Trinitas, Deus Pater, et Filius, et Spiritus sanctus: ad quorum equalitatem ceteri fortissimi non peruenerunt.  » Item [k 1Kb] ipse Dauid in prelio Philistinorum cum sitiens uersaretur in bello, et aquam quereret: Quis mihi potum dabit, ait, de lacu, qui est in Bethleem? Et ad portas erat iter cisterne: et Dauid [l 1Kb] interfusus hostibus, et eum media hostilium  cinxerant septa castrorum. [a 1Kb] Preciderunt tres uiri multitudinem aduersariorum, et hauserunt aquam de lacu, qui erat in Bethleem, et obtulerunt regi bibendam, sed rex noluit bibere, et [b 1Kb] profudit illam Domino: dixitque, non contingat mihi hoc facere, ut sanguinem uirorum, qui abierunt [c 1Kb] , ex animis illorum bibam. uicit ergo naturam, ut sitiens non biberet, et exemplum de se prebuit, quo omnis exercitus tolerare sitim disceret. Quod si altius uelis spectare, et introspicere mysterium, sitiebat Dauid, non aquam que est in Bethleem, sed oriundum in eadem Bethleem ex uirgine Christum in spiritu preuidebat. Ergo uolebat bibere, non aquam fluminis, sed lauacrum ex latere Christi [d 1Kb] pluentem: hoc est, non aquarum sitiebat elementum, sed sanguinem Christi: unde etiam non bibit aquam oblatam,  sed Domino fudit significans sitire se Christi sacrificium, non nature fluentem, sed illud sacrificium, in quo esset remissio peccatorum, illum sitire fontem eternum, non qui periculis quereretur alienis, sed pericula aliena deleret.

» In hoc facto [e 1Kb] cogitandum summopere est, quantum ad mores hominum pertinet, ut qui se illicita meminit commisisse, a quibusdam etiam licitis studeat abstinere: quatinus per hoc conditori suo satisfaciat: ut qui commisit prohibita, a semetipso abscindere debeat etiam concessa, et se reprehendat in minimis, qui se meminit in maximis [f 1Kb] declinasse : Lex certe ueteris testamenti alienam uxorem concupisci prohibet, Regem uero fortia  iubere militibus, uel desiderare aquam, non penaliter uetat. Et cuncti nouimus, quod Dauid concupiscentie mucrone tranfixus, alienam coniugem, et appetiuit, et abstulit, cuius culpam digna [g 1Kb] uulnera sunt secuta: et malum quod perpetrauit, per penitentie lamenta correxit. Qui cum longe post, contra hostium cuneos sederet, aquam bibere de Bethleemis cisterna ex desiderio uoluit, cuius electi milites inter cateruas aduersantium medias erumpentes, aquam quam rex desiderauerat, illesi detulerunt. Sed uir flagellis eruditus, semetipsum protinus cum periculo militum aquam desiderasse reprehendit, eamque Domino fundens, libauit: sicut scriptum est: libauit eam Domino. [h 1Kb] In sacrificio quippe Domini effusa aqua conuersa est, quoniam culpam  concupiscentie mactauit per penitentiam reprehensionis sue. Qui ergo quondam concupiscere alienam coniugem nequaquam timuit, postea etiam, quod aquam concupisset, expauit. Qui enim se illicita perpetrasse meminerat, contra semetipsum iam rigidus, etiam a licitis abstinebat. «


 Ad hanc aquam hauriendam irruperunt castra Philistinorum tres fortes, Abisai frater Ioab, et Banaias filius Ioiade.  Iste Banaias percussit duos leones Moab, et ipse descendit, et percussit leonem in media cisterna diebus niuis. [i 1Kb] » Quomodo sit factum, Iosephus narrat apertius: quod uidelicet cisterna fuerit nimium profunda, que tempore hyemis cum essent omnia niuibus plena, ipsa quoque nimio niuium aggestu fuerit cequata, quam cum leo superueniens periculi nescius incidisset, ibidem conclusus grandi rugitu clamaret: accurrebant homines uidere, quod esset, et dum cum aliis ad tale spectaculum adueniret et Banaias, desiluit statim in cisternam, et aggressum mediis in niuibus interfecit leonem. «


 Dehinc [i 1Kb] texitur catologus uirorum fortium in figura sanctorum, qui fortitudine uirtutum boni operis, et scientie diuine Trinitatis fulti, non tantummodo se ipsos ab hostibus malignis defendunt, uerum infirmos quoslibet protegunt.

[k 1Kb] Peccat post hec Dauid populum numerando: precipit enim Dauid Ioab, ut perambularet totum Isrel,  et afferret numerum populi: et hec ideo Scriptura dicit,  quod furor Domini cepit irasci contra Isrel. [l 1Kb] » Quod in hoc facto aliud demonstratur nisi quod sic pro qualitatibus subditorum disponuntur acta regentium, ut sepe pro malo gregis etiam uere boni delinquat uita pastoris? Ille enim, Deo attestante, laudatus, iste supernorum mysteriorum conscius Dauid propheta, tumore  repentine elationis inflatus populum numerando peccauit, et tamen uindictam populus, Dauid peccante, suscepit. Cur hoc? quia uidelicet secundum meritum plebium disponuntur corda rectorum. Iustus uero iudex peccantis uitium ex ipsorum animaduersione corripuit, ex quorum causa peccauit, sed quod ipse, sua scilicet uoluntate superbiens, a culpa alienus non fuit, uindictam culpe etiam ipse suscepit. Nam ira seuiens, que corporaliter populum pertulit, rectorem quoque populi intimo cordis dolore prostrauit. Certum uero est, quod ita sibi inuicem, et rectorum merita connectantur, et plebium, ut sepe ex culpa pastorum, deterior fiat uita plebium et sepe ex merito plebium mutetur uita pastorum. Sed quia rectores habent iudicem suum, magna cautela subditorum  est, non temere uitam iudicare regentium. Neque enim frustra per semetipsum Dominus  es nummulariorum fudit, et cathedras uendentium columbas euertit: nimirum significans, quia per magistros quidem uitam iudicat plebium, sed per semetipsum facta examinat magistrorum: quamuis  etiam subditorum uitia, que a magistris modo uel dissimulantur iudicari, uel nequeunt, eius procul dubio iudicio reseruantur. Igitur dum salua fide res agitur, [a 1Kb] uirtus ex merito est, si quidquid prioris est, toleratur. Debet tamen humiliter suggeri, si fortasse ualeat, quod displicet, emendari. Sed curandum summopere est, ne in superbiam transeat iustitie inordinata defensio; ne dum rectitudo incaute dirigitur, ipsa magistra rectitudinis humilitas amittatur; ne eum sibi preesse quisque despiciat, quem fortasse contingit, ut in aliqua actione reprehendat. Contra hunc tumorem superbie subditorum mens ad custodiam humilitatis edomatur: si infirmitas propria incessanter attenditur: nam uires nostras ueraciter examinari negligimus: et quia de nobis fortia [b 1Kb]  credimus, idcirco eos, qui nobis prelati sunt, districte iudicamus. Quo enim nosmetipsos minus agnoscimus, eo illos, quos reprehendere nitimur, plus uidemus. Singula hec mala sunt, que sepe a subditis in [c 1Kb] prelatis: sepe a prelatis in subditis committuntur, quia et omnes subditos hi, qui presunt, minus quam ipsi sunt, sapientes arbitrantur:  et rursum qui subiecti sunt, Rectorum suorum actiones iudicant: et si ipsos regimen tenere contigeret, se potuisse agere melius putant. Unde plerumque fit, ut rectores minus prudenter ea, que agenda sunt, uideant, quia eorum oculos ipsa nebula elationis obscurat, et nonunquam is qui subiectus est, hoc cum prelatus fuerit, faciat, quod dudum fieri subiectus arguebat. Et pro eo, quod illa, que iudicauerat, perpetrat, saltim quia iudicauit, erubescat. Igitur sicut prelatis curandum est ne eorum corda estimatione singulari sapientie locus [d 1Kb] superius extollat, ita subiectis prouidendum est, ne sibi Rectorum facta displiceant. Si autem magistrorum uita iure reprehenditur, oportet ut eos subditi etiam cum displicent uenerentur. Sed hoc est solerter  intuendum, ne aut quem uenerari necesse est, imitari appetas, aut quem imitari despicis, uenerari contemnas: subtilis etenim uia tenenda est rectitudinis, et humilitatis, ut sic reprehensibilia magistrorum facta displiceant; quatenus subditorum mens a seruanda magisterii reuerentia non recedat. «





[LIBER III.]



INCIPIUNT CAPITULA LIBRI III.
 

    De senectute Dauid, et successione Salomonis, et nomine eius.
    De uisione, quam uidit in Gabaon Salomon, et sapientia ei collata, et iudicio duarum mulierum.
    De eo, quod scriptum est, quod Salomon tria millia parabolas ediderit, et fuerunt carmina eius quinque millia, disputaueritque a cedro usque ad hyssopum.
    Quomodo Hiram rex Salomonem in opere templi iuuerit.
    Quot operarios Salomon in opere templi habuerit.
    De quo lapide templum sit factum.
    Quando, uel ubi edificatum sit templum.
    Cuius mensure sit factum.
    De fenestris, et tabulis eius per gyrum.
    De ascensu, et facturis medii, ac tertii tabernaculi.
    Ut parietes cedro, ac pauimentum sit abiete intextum.
    De distincta mensura templi ipsius, et oraculi.
    Ut omnis domus sit cedro uestita, et auro.
    Ut altare oraculi cedro, et auro.
    De cherubin factura.
    Ut paries sculptus, et pauimentum sit auro uestitum.
    De ingressu oraculi, siue templi.
    De atriis domus Domini.
    Quot annis templum sit edificatum. 
    De Columnis ereis. 
    De mare ereo.
    De basibus decem, et luteribus.
    Quod in regione Iordanis facta sunt uasa domus Domini.
    De altari utroque.
    De mensis decem aureis domus Domini.
    De decem candelabris.
    De cardinibus ostiorum, et perfectione domus Domini.
    Ubi uenerunt cuncti senes ex Isrel ad regem Salomonem, et Hierusalem, et detulerunt arcam de Sion: et tulerunt sacerdotes arcam federis Domini in oraculo templi: et post hec dicit quod eminerent uectes, apparerentque summitates eorum foris sanctuarium ante oraculum. Dicit etiam, quod non esset aliud in arca testamenti, nisi due tabule lapidee, quas posuerat in ea Moyses in Oreb.
    De nebula, que apparuit in domo Domini.
    De classe Salomonis, atque Hiram, que ibat per annos singulos in Ophir deferre aurum, simias, pauos, et ligna thyina.
    De throno Salomonis, et abundantia argenti, et auri Hierusalem. 
    De casu Salomonis, et fine malorum eius.





INCIPIT LIBER III.

 Senuit Dauid, ungiturque Salomon in Regem super omnem Isrel in Gihon, ut impleretur in illo illa promissio, que facta est ad Dauid : Non tu edificabis mihi domum, sed filius tuus, qui egredietur de utero tuo. In quo quidem future rei imago facta est, in eo quod templum edificauit, et pacem habuit secundum nomen suum. [a 1Kb] » Salomon quippe interpretatur pacificus, ac per hoc illud uocabulum illi uerissime congruit, per quem mediatorem ex inimicis, accepta remissione peccatorum reconciliamur Deo. Etenim , cum inimici essemus reconciliati sumus Deo per mortem filii eius, idem ipse est, ille pacificus, [b 1Kb] qui fecit utraque unum, et medium parietem macerie soluens, inimicitias in carne sua, legemque mandatorum decretis euacuans, ut duos conderet in se: in unum nouum hominem faciens pacem. Et ueniens euangelizauit pacem his, qui longe, et pacem his, qui prope. Ipse in Euangelio dicit : pacem meam do uobis, pacem relinquo uobis. His, et  aliis multis testimoniis Dominus Christus pacificus esse monstratur. [a 1Kb] Nam id quod edificauit templum excellentissimum Domino, et ibi Christum significat, qui edificauit domum Deo in celestibus, non de lignis, et lapidibus, sed de hominibus sanctis, hoc est fidelibus, quibus dicit Apostolus : templum enim Dei sanctum est, quod estis uos. «

Tribus nominibus uocatum fuisse Salomonem, Scripture manifestissime docent, pacificum id est Salomonem. Et Ididam, id est dilectum Domini, et  Celeth, id est Ecclesiasten. Ecclesiastes autem Greco sermone appellatur, qui cetum, id est Ecclesiam congregat: quem nos nuncupare possumus concionatorem, id est qui loquitur ad populum,  et sermo eius non specialiter ad unum, sed ad uniuersos generaliter dirigitur. Porro pacificus, et dilectus Domini ab eo quod in regno eius pax fuerit, et eum Dominus dilexerit, appellatus est: nam et psalmus quadragesimus quartus, et septuagesimus primus: Dilecti et pacifici titulo prenotantur, qui tametsi ad prophetiam Christi, et Ecclesie pertinentes, felicitatem, et uires Salomonis excedant, tamen secundum historiam, super Salomonem conscripti sunt.

 Abiit itaque Salomon in Gabaon, et immolauit ibi holocaustum Domino: ubi apparuit ei Dominus per noctem, et exaudiuit deprecationem, quam postulauit, deditque ei sapientiam et scientiam, in tantum ut nullus ante similis illi fuerit, nec post illum  surrecturus sit. Post acceptam autem diuinitus sapientiam, mox turpium mulierum causa de iudicio tentatur. [b 1Kb] » Ubi notandum, quod postquam Dominus erroris nostri tenebras lucis sue cognitionis illustrat, mox tentationis aculeo, uisitando probat, quia et accendendo corda nostra ad uirtutes prouehit et recedendo concuti tentatione permittit. Si enim post uirtutum munera, nulla tentatione [c 1Kb] concuteretur, hoc se iam habere animus ex se ipso gloriaretur. Ut ergo ea [d 1Kb] firmitas dona habeat, et infirmitatem suam humiliter agnoscat, per accessum gratie ad alta sustollitur et per recessum, quid ex se ipso sit, probatur. Quod bene nobis ex historia huius sacre lectionis innuitur. Quia Salomon, et diuinitus accepisse sapientiam, et tamen post acceptam eamdem  sapientiam, meretricum statim pulsatus questione memoratur. Mox enim, ut gratiam tante reuelationis accepit, certamen turpium mulierum pertulit: quia nimirum sepe cum mentem nostram concessis uirtutibus respectus intime [e 1Kb] claritatis illuminat, hanc protinus etiam lubrice cogitationes  turbant, ut que subleuata immenso munere exultat, etiam tentatione pulsata, quid sit, inueniat. Sic Helias, et uisitatus desuper, sermone celos aperuit, et tamen probatus, subito infirmus per deserta fugiens [f 1Kb] , nimium mulierem expauit. Sic Paulus ad tertium celum [g 1Kb] ducitur, paradisi penetrans secreta considerat, et tamen ad semetipsum rediens, contra carnis bellum laborat , legem aliam in membris sustinet, cuius in se rebellione fatigari, spiritus legem dolet. Post [h 1Kb] donationem ergo muneris, idcirco Deus hominem probat, quia et collato munere subleuat, et abstracto paululum, ipsum sibi hominem demonstrat. Quod eo usque procul dubio patimur, quo detersa funditus labe peccati, ad promisse incorruptionis substantiam reformemur.


[i 1Kb] » In isto iudicio Salomonis, ubi primum habuisse iudicium inter duas mulieres de pietate certantes describitur, quarum in una dilectio ardebat, in altera simulatio subripiebat Christi figura fuit; ubi mulier illa improba plebs scilicet synagoge uel hereticorum uere matris, hoc est Ecclesie filium appetebat: quem [i 1Kb] non ut reseruaret, sed reuera ut interimeret, cupiebat; sed sicut gladio Salomonis [k 1Kb] dirimente, proprie matris gemitu, iste uerus repertus est partus, ita et spiritu Iesu Christi docente, plerumque hi, qui a matre seducti, et capti sunt errore hereticorum, uel synagoge, nonnunquam merentur pro semetipsis gementem recognoscere Ecclesiam matrem: unde satis, conuenienterque apparet, hanc mulierem, hereticorum, uel synagoge  figurasse impietatem, que et suos nequiter nutriendo, interimunt, et alienos, quousque perdant, illiciendo persuadent. Moraliter uero [l 1Kb] in hac sententia, quid aliud per matrum lactantium nomina, nisi doctorum ordo? quid uero per earum filios, nisi discipulorum persona signatur? Nam magistri nimirum uigilantes quidem scientia, sed uita dormientes, auditores suos, quos per uigilias predicationis nutriunt, dum quod dicunt, facere negligunt, per somnium torporis occidunt, et negligendo opprimunt, quos alere uerborum lacte uidebantur. Unde plerumque, dum ipsi reprehensibiliter uiuunt, et habere discipulos uite laudabilis nequeunt, alienos sibi attrahere conantur, quatenus dum bonos se habere sequaces ostendunt, apud iudicia hominum  excusent mala, que agunt, et quasi per subditorum uitam, mortiferam tegant negligentiam. Unde et illic mulier, que filium exstinxit proprium, quesiuit alienum: sed tamen ueram matrem Salomonis gladius inuenit, quia uidelicet cuius fructus uiuat, uel cuius intereat, in extremo examine ira districti iudicis  demonstrat. Ubi et illud est solerter intuendum, quod uiuens filius prius diuidi precipitur, ut soli postmodum matri reddatur: quia in hac uita quasi partiri conceditur uita discipuli, dum ex illa nonnunquam alter apud Deum meritum, alter uero apud homines laudem habere permittitur. Sed falsa mater, eum, quem non genuit, occidi non metuit; quia arrogantes magistri, et caritatis ignari, si plenissimum nomen laudis ex alienis discipulis consequi nequeunt, eorum uitam crudeliter insequuntur. Inuidie enim face succensi, nolunt aliis uiuere, quos conspiciunt se non posse possidere. Unde et illic peruersa mulier clamat : nec meus sit, nec istius. Ut enim diximus, quos sibi obsequi non uident, ad gloriam temporalem, eos aliis inuident uiuere  per ueritatem. uera autem mater satagit, ut eius filius saltim apud extraneam sit, et uiuat; quia concedunt ueraces magistri, ut ex eorum discipulis alii quidem magisterii laudem habeant; si tamen integritatem uite iidem discipuli non amittant, per que pietatis uiscera, hec eadem uera mater agnoscitur, quia omne magisterium in examine caritatis approbatur, et sola totum recipere meruit, que quasi totum  cessit: quia fideles prepositi pro eo quod ex bonis discipulis suis non solum aliis laudem non inuident, sed utilitatem eis etiam  prouectus exorant; ipsi et integros, et uiuentes filios recipiunt quando in supremo examine ex eorum uita perfecte retributionis gaudia sequuntur:


[a 1Kb] » Locutus est quoque Salomon tria millia parabolas: et fuerunt carmina eius [b 1Kb] quinque millia. Quid enim per tria millia parabolas, nisi plenitudo fidei in lege, et Euangeliis a Christo tradita designatur? que dum tota multipliciter per allegoriarum sensus sub [c 1Kb] ministerio Trinitatis disseritur, quasi tria millia parabole nuncupantur. Carmina autem eius quinque millia pro quinque sensibus corporis intelliguntur, quos qui in diuersis uirtutibus bene [d 1Kb] gerit, beatus est, et per eos quasi quinque millia carmina Domino canit.

 » Disputauit autem Salomon a cedro usque ad hyssopum. Cedri nomine celsitudo glorie in electis accipitur: sicut et Propheta testatur dicens : Iustus ut palma florebit, et sicut  cedrus, que est in Libano, multiplicabitur. Hyssopus autem herba est humilis, saxo herens, qua signatur humilitas Christi. Redemptor quippe noster a cedro usque ad hyssopum disputauit, quia ab alta excellentia celestis glorie usque ad carnis humilitatem descendendo peruenit: si quidem et cedri nomine prauorum superba elatio designatur, sicut per Dauid dicitur : uox Domini confringentis cedros. A cedro itaque Christus usque ad hyssopum  [e 1Kb] disputat, quia prauorum corda, et humilium iudicat. Super ligna autem disputauit, dum in cruce pependit. Tunc enim in cedro, seculi arrogantiam inclinauit, quam etiam ad hyssopi humilitatem, id est usque ad crucis stultitiam, ac contemptibilem fidem deduxit. «

 Sequitur [f 1Kb] dehinc historia: » quando Salomon edificaturus domum Domino, quesierit auxilium ab Hiram rege Tyri, qui erat amicus Dauid omni tempore, et cum ipso quoque Salomone, postquam regno potitus est, pacem habere iam ceperat, promptumque mox Salomon ad adiuuandum se, in omnibus eius inuenerit animum, ita ut artifices illi, et ligna, et aurum, prout opus habebat, dederit: cuius beneficii gratia Salomon ei per annos  singulos plurimos tritici, et olei choros in cibum domui eius dabat. Nulli autem dubium, quod Salomon, qui interpretatur pacificus, et ipso nomine, et serenissimo regni sui statu illum significet, de quo dixit Isaias : Multiplicabitur eius imperium, et pacis non erit finis. Hiram uero, qui latine dicitur uiuens excelse, credentes ex gentibus, et uita simu cum fide gloriosos figuraliter exprimit. Neque aliquid prohibet, quin Hiram, qui rex erat, regalique potentia Salomonem, id est Pacificum in edificio domus Domini iuuabat, conuersos ad fidem [g 1Kb] ipsos rerum Dominos typice denuntiet, quorum ope constat Ecclesiam sepe adiutam, ac nobiliter augmentatam, et contra hereticos, schismaticos, et paganos principalibus erectam esse decretis. Petit ergo Salomon  in opere templi auxilium ab Hiram, quia cum ueniens in carne Dominus, dilectam sibi domum, uidelicet Ecclesiam, edificare disponeret, non de Iudeis tantummodo, uerum etiam de gentibus, adiutores operis elegit, nam de utroque populo ministros sermonis assumpsit. Misit Hiram Salomoni precisa de Libano ligna cedrina, et abiegna, que in domo Domini ponerentur, quia conuersa gentilitas misit ad Dominum uiros quondam ad seculum claros, secure dominice increpationis de monte sue superbie iam deiectos et humiliatos, qui ad normam euangelice ueritatis instituti, in edificio Ecclesie pro suo quisque merito, uel tempore collocarentur.

» Misit etiam artifices, quia conuersos ad ueram sapientiam philosophos, qui gratia eruditionis, populis  quoque regendis iure proponerentur, Domino gentilitas obtulit, qualis ipsis apostolorum temporibus Dionysius Areopagita, qualis deinceps doctor suauissimus, et fortissimus martyr Cyprianus, aliique quamplurimi. Misit aurum: quod in eadem pene significatione accipitur. Quia nimirum uiros sapientia, et ingenio preclaros [h 1Kb] ostendit, pro quibus cunctis oblationibus gentilitas a Domino dona exspectat gratie celestis: triticum uidelicet uerbi Dei, et  oleum caritatis, atque unctionis, et illuminationis Spiritus sancti. Conuenit apte rebus Ecclesie, quod auxilium sancti operis flagitans: ait ad Hiram Salomon : Precipe genti, ut precidat mihi cedros de Libano, et serui mei sint cum seruis tuis. Serui quippe Hiram, qui precidebant cedros Salomoni de Libano, doctores sunt electi de gentibus, quorum officii est eos, qui in mundo hoc, rebus et gloria letabantur, a superbie fastu corrigendo sternere, atque ad obsequium sui redemptoris eorum uota transferre. Cum quibus uidelicet seruis, erant et serui Salomonis, ac pariter memorato instabant operi, quia primi doctores ex gentibus necesse habebant ipsorum Apostolorum, qui a Domino didicerant, eruditione in uerbo fidei institui: ne si  absque magistris docere inciperent, magistri existerent erroris. Idcirco etenim Salomon seruos Hiram cedere sibi uoluit ligna de Libano, quia doctiores erant seruis suis ad cedendum. Sed idcirco etiam seruos suos similiter adesse uoluit, ut ostenderet cedentibus, cuius mensure ligna fieri deberent. Cuius rei figura in promptu est, quia nimirum Apostoli certius uerbum Euangelii, quod a Domino audiere, nouerunt. Sed gentiles ab errore liberati [a 1Kb] atque ad ueritatem Euangelii transformati, melius ipsos gentium errores nouerant: et quo certius nouerunt, et artificiosius hos expugnare, atque euacuare didicerunt. « [b 1Kb] Paulus quidem sacramentum Euangelii, quod per reuelationem didicerat, melius nouit; sed Dionysius melius reuincere poterat falsa ethnicorum  dogmata, quorum cum erroribus syllogismos a puero, et argumenta cuncta nouerat. Cui sensui conuenit apte quod sequitur : Scis enim, quod non est in populo meo uir, qui nouerit cedere ligna sicut Sidonii. Non enim erat in populo Iudeorum, ubi Dominus corporaliter presens docebat, ullus uirorum, qui tam docte nosset errores refellere gentilium, quam ipsi ad fidem conuersi gentiles, et ex gentibus facti Christiani. Sidonii namque et Tyrii, quia gentilium fuerunt populi merito figura gentium accipiuntur. Quod autem seruos Salomon noster in hoc opus miserit, in sequentibus mystico sermone designatur, cum dicitur : Elegit Salomon operarios de omni Isrel: [c 1Kb] et erat indictio triginta millia uirorum, mittebatque  eos in Libanum, decem millia per menses singulos uicissim, ita ut duobus essent in domibus suis. » Ubi primo notandum quod non frustra Salomon operarios de omni Isrel elegit; neque erat ulla portio populi, de qua non digni tanto opere uiri assumerentur. Quia nimirum non de una stirpe Aaron sacerdotes  eligendi, sed de omni sunt Ecclesia querendi, qui edificare domum Domini, uel exemplo suo, uel dicto sufficiant: et ubicunque inuenti fuerint, mox in officium doctorum absque ulla personarum acceptione promouendi, talesque, cum ad erudiendos infideles, atque in collegium Ecclesie uocandos ordinantur, quasi ad cedendas in Libano materias templi, uiri strenui, atque electi mittuntur. Et quidem numerus triginta millium, quo iidem lignorum cesores censebantur, potest ad eorum figuram apte referri, qui in fide sancte Trinitatis sunt perfecti, quod doctoribus maxime congruit. uerum, quia triginta millia ita erant ordinati, ut dena millia per menses singulos operi sancto instarent, magis denarii numeri sacramentum perpendere debemus.  Dena namque millia uirorum de Isrel ad cedenda ligna in opus domus Domini mittuntur, quia quicunque doctores, atque insipientium eruditores sunt ordinandi, decem precepta legis per omnia et ipsi obseruare, et auditoribus satis debent obseruanda monstrare; sed et premia in celis futura, que denario solent figurari, et ipsi sperare, et auditoribus suis speranda semper debent intimare. Terni autem menses, quorum distantia singulis erat lignorum cesoribus imposita, perfectionem trium uirtutum euangelicarum typice denuntiant, eleemosyne uidelicet orationis, et ieiunii. « [d 1Kb] Harum fecit mentionem, que non ad hominum ostentationem, sed ad solam interni inspectoris gloriam essent facienda, alioquin a fructu eternitatis uacua manerent. Quibus  uerbis aperte docuit omnes uirtutum fructus, his tribus quasi ramis de una caritatis radice prodeuntibus insinuari. » Per eleemosynam namque comprehenduntur omnia, que ad dilectionem proximi explenda beniuole in fratres operamur: per orationem omnia, quibus per internam compunctionem nostro conditori coniungimur. Per ieiunium omnia quibus nos a contagione uitiorum, et illecebris seculi obseruamus, ut libera mente, et corpore casto dilectioni ualeamus inherere semper, et nostri conditoris, et proximi. Et isti sunt tres menses operariorum templi. Nam quia mensis plenitudine dierum lunaris circuli perficitur, per illum plenitudo uirtutis cuiusque spiritualis ostenditur, in qua mens fidelium a Domino quotidiana illustratione quasi luna  a sole respicitur. «

[e 1Kb] Unus uero mensis, quo ligna ad opus templi cedebant, eleemosyna est, id est opus misericordie, que erga salutem proximi, ut in unitatem sancte Ecclesie bene proficiendo perueniat, docendo, castigando, temporalia commoda impendendo, uite  exempla monstrando, laboramus. Duo autem reliqui menses, quibus in domibus suis manere, ac suis necessitatibus sunt uacare, permissi, oratio est, et ieiunium, quibus preterea ea, que erga necessitatem fratrum foris operamur, nostre salutis proprie curam intus conuersa ad Dominum mente, gerimus. Et quoniam illi solum perfecte uel sue, uel fraterne salutis curam gerunt, qui se intuitione diuine gratie humiliter subdunt, recte sequitur : » Et Adoniram erat super huiuscemodi indictione. Adoniram namque, qui latine dicitur: Dominus meus excelsus, quem melius, quam ipsum, quem nomine imitatur insinuat, Dominum uidelicet Saluatorem? Et tunc Adoniram operariis templi preponitur, ut sua prouisione rite ordinet, quibus mensibus  singuli ad operandum exeant, quibus denuo ad curandum domum suam redeant, cum Dominus, et Saluator noster mentes sanctorum predicatorum sua familiarius illustratione informat, ad discernendum, quando oporteat, edificandi Ecclesiam opus inire: predicando, uel alia pietatis officia prestando, et quando rursum conueniat ad suam ipsorum conscientiam examinandam, quasi ad inspiciendam domum suam, reuerti, et hanc orationibus, ac ieiuniis superno inspectore, ac uisitatore dignam reddere. «

 Fuerunt itaque Salomoni septuaginta millia eorum, qui onera portabant, et octoginta millia latomorum in monte, absque prepositis, qui preerant singulis operibus, numero trium millium trecentorum precipientium populo, et his, qui faciebant  opus, etc. » [a 1Kb] Latomos dicunt lapidum cesores Idem autem lapidum cesores, quod et lignorum cesores figurate designat: hoc est sanctos predicatores, qui mentes insipientium de labore uerbi Dei exercent, eosque ab ea, in qua nati sunt, turpitudine, ac deformitate transmutare contendunt: ac regulariter institutos unitati fidelium, edificio uidelicet domus Dei, aptos reddere curant. Quod autem et ligna, et lapides in monte ceduntur, et cesa, ac preparata utraque materia, ad montes domus Domini transfertur, patet sensus; quia omnes homines in monte superbie nati sumus: quia de preuaricatione primi hominis, quam superbia fecit, originem carnis traximus. Quicunque gratia Dei preordinati sumus ad uitam, excidimur catechizando, et  sacramenta fidei percipiendo, de monte superbie in montem domus Domini transferimur, qui eruti de potestate tenebrarum, ad arcem uirtutum, que est in unitate sancte Ecclesie, peruenimus. Notandum autem, quod iidem operarii ita erant distributi, ut pars in monte lapides cederent, pars item onera portarent. Diuersa sunt namque dona spiritus, et quidam maiorem dicendi, ac proteruos arguendi constantiam  habent, quidam mitiores ad consolandos pusillanimes, et infirmos subleuandos existunt, quidam utriusque uirtutis munere prediti ad opus Domini conueniunt, quales fieri uoluit eos, de quibus loquitur Apostolus dicens [c 1Kb] : Corripite inquietos, consolamini pusillanimes, suscipite infirmos, patientes estote ad omnes . Prepositi autem, qui preerant singulis operibus, ipsi sunt sacre conditores Scripture, quorum magisterio in omnibus erudimur, quomodo [b 1Kb] inscios docere, et contemptores corripere:  quomodo nos inuicem onera nostra portare, ut impleamus legem Christi, conueniat. «

[c 1Kb] Quanto autem quisque plus in sustentandis proximorum necessitatibus, siue in castigandis eorum erratibus  laborat, tanto certiora in futuro premia, uel quietis animarum post mortem, uel beate corporum immortalitatis [d 1Kb] exspectat, [e 1Kb] » Unde recte prefati operarii septuaginta millia, et octoginta millia esse perhibentur. Septuaginta millia uidelicet propter sabbatismum animarum . Octoginta millia propter spem resurrectionis, que octaua die  in Domino precessit, et in nobis quoque octaua die, similiter, et octaua etate futura speratur. Prepositi autem erant tria millia trecenti, propter fidem nimirum sancte Trinitatis, quam sancta nobis eloquia predicant. Quod uero pro tribus millibus trecentis prepositis in libro Paralipomenon , tria millia sexcenti sunt  scripti, ad eamdem prorsus sublimium uirorum perfectionem respicit. Nam quia in senario numero [f 1Kb] Dominus mundi ornatum compleuit, recte in eo perfecta bonorum solent opera figurari. Et quia sancta Scriptura cum fide ueritatis, opera iustitie docet habenda, recte prepositi operum templi tria millia, et sexcenti fuisse perhibentur. Nec pretereundum, quod hec septuaginta, et octoginta millia portantium onera et latomorum cum prepositis suis, non fuerunt de Isrel, sed de proselytis, id est aduenis, qui morabantur inter eos. Scriptum namque est in libro Paralipomenon : Numerauit igitur Salomon omnes uiros proselytos, qui erant in terra Isrel, post dinumerationem, quam dinumerauit Dauid pater eius: et inuenti sunt centum quinquaginta millia, et  tria millia sexcenti, fecitque [g 1Kb] eos septuaginta millia qui humeris onera portabant, etc. Proselyti autem uocabantur Grece, qui ex aliis nationibus progeniti, in fidem et consortium populi Dei accepta circumcisione transierunt. Fuerunt itaque operarii domus Domini de filiis Isrel, fuerunt de proselytis, fuerunt de gentibus. De filiis uidelicet Isrel, triginta millia, qui ad precidendos de Libano cedros missi  sunt: de proselytis isti, de quibus nunc locuti sumus, lapidum cesores. De gentibus, Hiram ipse, et serui eius, qui cum seruis Salomonis ligna cedebant de Libano. Omne igitur hominum genus, per quos edificanda erat Ecclesia, in edificio templi precessit: Iudei namque, proselyti, et gentiles conuersi ad ueritatem Euangelii unam, eamdemque Christi Ecclesiam, siue recte uiuendo, siue etiam docendo construunt.

 » Precepitque rex, ut tollerent lapides grandes pretiosos in fundamentum templi, et quadrarent eos. Fundamentum templi nullum est aliud mystice intelligendum, quam illud, quod ostendit Apostolus dicens : Fundamentum enim aliud nemo potest ponere, preter id, quod positum  est, Christus iehsu. Qui propterea recte fundamentum domus domini potest uocari, quia sicut ait Petrus : Non est aliud sub celo datum hominibus nomen, in quo oporteat nos saluos fieri. In quod fundamentum lapides grandes, et pretiosi ponuntur, cum precipui factis, ac sanctitate uiri familiari mentis sanctitate suo adherent conditori; ut quo firmius in illo spem suam ponunt, eo fortius aliorum uitam dirigere,  sufficiant. Lapides ergo, qui in fundamentum templi ad portandum edificium omne ponebantur, proprie sunt prophete, et apostoli, qui uerbum et sacramenta ueritatis, siue uisibiliter, siue inuisibiliter, ab ipsa Dei sapientia perceperunt. « [a 1Kb] Unde et nobis, qui eorum uitam, siue doctrinam studemus,  pro nostro modulo imitari, fundatos dicit Apostolus : super fundamentum apostolorum et prophetarum. Sed et generaliter quicunque, et fideliter ipsi Domino adherere, et impositas sibi fratrum necessitates fortiter ferre didicerunt, hi possunt lapidibus grandibus, ac pretiosis indicari. » [b 1Kb] Qui bene lapides primo quadrari, ac sic in fundamento poni iubentur: quadratum namque omne, quocunque uertitur, stare fixum consueuit. Cui nimirum figure corda assimilantur electorum, que ita in fidei firmitate consistere didicerunt, ut nulla occurrentium rerum aduersitate, nec ipsa etiam morte a sua rectitudine possint statu declinari. « [c 1Kb] Quales uidelicet doctores Ecclesia, non solum de Iudea, uerum etiam de gentibus per plures suscepit. Unde  bene de lapidibus huius mundi grandioribus pretiosis et quadratis subditur:

 » Quos dolauerunt cementarii Salomonis, et cementarii Hiram. Dolantur namque lapides pretiosi, cum electi quique precedentium sanctorum instructione, et instantia, quidquid in se habent noxium et inane, relinquunt, atque ante conspectum sui conditoris solam insite iustitie regulam, quasi stabilem quadrature formam ostendunt. Dolauerunt  autem lapides non solum cementarii Salomonis, sed et cementarii Hiram, quia ex utroque populo fuerunt nonnulli, qui ipsorum quoque doctorum sublimium, imo doctores existerent. « [d 1Kb] Et quasi quadrantes eos ad subleuandum domus Domini edificium pararent. Neque enim soli Ieremias et Isaias, et ceteri ex circumcisione prophete, uerum etiam beatus Iob cum filiis suis, qui erant de gentibus, maximam uite, siue patientie formam, doctrine salutaris preconia sequentis eui doctoribus ministrarunt: quo abiectis uerbis, actibus, cogitationibus superuacuis, ad portandum onus sancte Ecclesie digni, et apti inuenti sunt.

[e 1Kb] Porro Giblii preparauerunt ligna et lapides ad edificandam domum. » Giblos est ciuitas in Syria Phenicie, a quo Giblii sunt uocati, cuius meminit Ezechiel  dicens : Sapientes tui, Tyre, facti sunt gubernatores tui. Senes Giblii, et prudentes eius. Pro quo in Hebreo continetur: Gobel, siue Gebal, quod interpretatur diffiniens, siue determinans. Quod uocabulum apte conuenit eis qui corda hominum ad edificium spiritale, quod ex uirtutibus anime construitur, parant: sic etenim solum suos auditores fidem, et opera iustitie sufficiunt docere, dum ipsi prius sacris paginis edocti, diligenter, que sit fides tenenda, quo uirtutum calle incedendum, certa diffinitione ueritatis didicerunt. Nam frustra sibi officium doctoris usurpat, qui discretionem catholice fidei ignorat, neque sanctuarium Domino, sed ruinam sibi edificant, qui docere alios regulam, quam ipsi non didicerunt, conantur. In edificando ergo  domum Domini primo sunt ligna, et lapides cedendi de monte, quia eos, quos in fide ueritatis instituere querimus, primo necesse est, ut abrenuntiare diabolo, ac de sorte prime preuaricationis, in qua nati sumus, doceamus renascendo erui, deinde querendi sunt lapides pretiosi, et grandes, atque in fundamentum templi ponendi, ut meminerimus, abdicata conuersatione priori, eorum in omnibus uitam, moresque inspicere, eosque nostris auditoribus imitandos proponere, quos per uirtutem humilitatis specialiter Domino adherere nouerimus. « [f 1Kb] Quos inuincibili mentis stabilitate, quasi quadratos quodam modo, atque ad omnes tentationum incursus, immobiles perdurare conspicimus, quos pretiosos, et grandes merito, ac fama comperimus. Post fundamentum uero talibus,  ac tantis lapidibus compositum, edificanda est domus Domini, preparatis diligentius lignis, ac lapidibus, ac decenti ordine collocatis. Que olim de prisco suo situ [g 1Kb]  fuerant abstracta, quia post prima fidei rudimenta, post collocata in nobis iuxta exemplum sublimium uirorum fundamenta humilitatis [h 1Kb] » addendus est in altum paries operum bonorum, quasi super impositis sibi inuicem ordinibus lapidum  ad ambulandum, ac  proficiendum de uirtute in uirtutem. uel certe lapides fundamenti grandes pretiosi, et quadrati, primi sunt, ut supra diximus, Ecclesiarum magistri , qui ab ipso Domino uerbum audierunt salutis. Superpositi autem ordines lapidum, siue lignorum, sequentes suo quoque tempore sacerdotes, quorum uel predicatione, ac ministerio fabrica crescit Ecclesie, uel  ordinatur uirtutibus. Quales autem colore fuerint lapides, quibus factum est templum, in libro Paralipomenon aperte declaratum est, dicente Dauid ad Salomonem, cum ei impensas templi, et que parauerat, ostenderet : Omnem pretiosum lapidem, et marmor parium abundantissime preparaui. Marmor autem parium marmor candidum dicitur, quale eadem insula gignere consueuit. « 

[a 1Kb] Unde peta de illa :
Olearon, niueamque Paron, sparsasque per equor
Cyclada, sed crebri legimus freta concita uentis.
Niuea ergo Paron dicitur, eo quod candidissimi generis marmor mittat. » Est autem una de Cycladibus insulis, quo uidelicet lapide templum fuisse factum Iosephus insinuat dicens: Eleuauit itaque templum usque ad cameram ex lapide albo constructum: [b 1Kb] altitudo fuit uiginti quinque cubitorum, et centum. Nec mysterii sensus in abdito est; cuiuis etenim patet, quia marmor candidum, ex quo domus Domini constructa est, mundam electorum actionem, simul et conscientiam ab omni neuo corruptionis castigatam designat, quales esse uoluit sapiens ille architectus eos, quos super fundamentum Christi locabat, lapides  pretiosos, auro argentoque redimitos : Charissimi, inquit, mundemus nos ab omni inquinamento carnis, et spiritus, perficientes sanctificationem in timore Dei. « [c 1Kb] Aedificium in superiore huius uoluminis parte habes a beato Beda expositum [d 1Kb] .

uenerunt cuncti senes ex Isrel ad regem Salomonem in Ierusalem, ut deferrent arcam federis Domini de ciuitate Dauid, id est de Sion, et tulerunt sacerdotes arcam federis Domini, intuleruntque eam in locum suum in oraculo templi in sancta sanctorum subtus alas cherubin: siquidem cherubin expandebant alas suas super locum arce, protegebantque arcam, et uectes eius desuper. Cumque eminerent uectes, apparerentque summitates  eorum foris sanctuarium ante oraculum, non apparebant ultra extrinsecus: qui et fuerunt ibi usque in presentem diem. » Hoc manifestius in Paralipomenon uolumine scribitur : [e 1Kb] uectium, inquit, quibus portabant arcam, quia paululum longiores erant, capita parebant ante oraculum. Si uero quis paululum fuisset extrinsecus, eos uidere non poterant. Ubi notandum, quia et si capita uectium accedentibus  propius, ac diligentius intuentibus apparebant ante oraculum, non tamen fieri poterat, ut ipsa eorum capita ante oraculum eminerent, quia nimirum necesse erat, ut clauso oraculo, et appenso ante ostia uelo, ipsi quoque uectes toti cum arca, et cherubin abderentur interius; quod fieri non poterat, si prominentes ulterius uectes producendis ad claudendum ostiis locum non darent. Quorum positionem uectium Scriptura non sine causa, sed magni intuitu sacramenti tam diligenter expedire curauit: constat enim, quod domus templi exterior, peregrinantem in terris Ecclesiam: sancta sanctorum autem internam superne patrie felicitatem designat. Item illata in sancta sanctorum arca, assumptam Christi humilitatem, et intra uelum regie celestis inductam:  uectes uero, quibus eadem arca portabatur, predicatores uerbi, per quos ipse mundo innotuit, typice denuntiant. [f 1Kb] Apparebant enim summitates uectium foris ante oraculum non semper, sed cum ostia eiusdem oraculi aperiri contingeret, neque hoc omnibus, sed iis solummodo, qui propius accedentes attentius ea, que intus erant, satagebant intueri, Ipsa autem arca, qualis et quomodo esset posita  solum eis, qui oraculum intrassent, uidere licebat, quia nullus sanctorum adhuc uita positus, tametsi multum in altitudine se mentis attollens, sed soli illius patrie ciues gloriam inibi sui Redemptoris  plane contuentur. Sunt et uectes cum arca in oraculo reconditi, quia absconditi sunt etiam nunc perfecti quique electi, qui nos precesserunt de  mundo in abdito uultus Dei, a conturbatione hominum, quorum tamen summitates uectium nonnunquam aperto oraculo his, qui appropiant, uisuntur: cum perfectioribus quibusque, atque oculum sui cordis tota intentione purificantibus, diuina gratia aliquid extremum de supernorum ciuium gaudio contemplandum donauerit. Que nimirum contemplatio his, qui paulo longius recesserunt, minime conceditur, quia quanta exterius mente uaga remanent, tanto minus, que sint interna gaudia, uident. «

 Deinde sequitur: In arca autem non erat aliud, nisi due tabule lapidee, quas posuerat in ea Moyses in Oreb, quando pepigit fedus Dominus cum filiis Isrel, cum egrederentur de terra Aegypti. Queri potest quomodo hic dicat quod in arca non  esset aliud, nisi due tabule testimonii, cum apostolus Paulus, magister gentium in fide et ueritate, Hebreis, id est filiis Isrel, scribat dicens : Tabernaculum enim factum est primum, in quo erant candelabra, et mensa, et propositio panum, que dicitur sancta. Post uelamentum autem secundum, tabernaculum, quod dicitur sancta sanctorum: aureum habens thuribulum, et arcam testamenti circumtectam  ex omni parte auro, in qua erat urna aurea habens manna, et uirga Aaron, que fronduerat, et tabule testamenti. Ecce teste Apostolo didicimus, quod et ista ibidem fuerunt: non enim ausus est aliud eis scribere, nisi quod certum tenebant illi: omnia hec in ipsa arca fuisse, sed non plenius apparet, quando intromisse ibidem sint: excepto quod in libro Numeri scriptum est : Protulit Moyses omnes uirgas de conspectu Domini ad cunctos filios Isrel: uideruntque, et receperunt singuli uirgas suas. Dixitque Dominus ad Moysen, refer uirgam Aaron in tabernaculum testimonii, ut seruetur ibi in signum rebellium filiorum Isrel: et quiescant querele eorum a me, ne moriantur. Denique et de manna, ita in Exodo scriptum est : Dixitque  Moyses ad Aaron, sume uas unum, et mitte ibi man, quantum potest capere Gomor, et repone coram Domino ad seruandum in generationes uestras, sicut precepit Dominus Moysi. Posuitque illud Aaron in tabernaculo reseruandum. Erat autem in arca urna aurea habens manna, quia in homine Christo habitat  omnis plenitudo diuinitatis corporaliter. Erat autem uirga Aaron, que excisa denuo floruerat, quia  potestas omnis iudicandi penes eum est, cui iudicium in humilitate passionis uidebatur esse sublatum. Erant et tabule testamenti, quia in illo sunt  omnes thesauri sapientie, et scientie absconditi. Adherebant ei uectes, quibus portabatur, quia doctores, qui quondam laborabant in uerbo Christi,  nunc presenti uisione gaudent glorie Christi: quod enim unus eorumdem dixit : Cupio dissolui, et cum Christo esse, de omnibus utique sui operis consortibus intelligendum reliquit.

 Factum est cum exissent sacerdotes de sanctuario, nebula impleuit domum Domini: et non poterant sacerdotes stare et ministrare propter nebulam: impleuerat enim gloria Domini domum Domini. [a 1Kb] » Gloria Domini intelligitur Christus, cuius fide repletus est uniuersus mundus. De qua gloria  cum pro adorato uitulo Dominum deprecaretur Moyses, ut parceret populo peccatori, respondit Dominus: Propitius ero illis, uerumtamen uiuo ego, et uiuit nomen meum, quia implebitur gloria mea omnis terra. Et septuagesimus primus  psalmus canit : Implebitur gloria eius omnis terra. Unde et angeli clamabant pastoribus : Gloria in excelsis Deo, et in terra pax hominibus bone uoluntatis. Quod autem nebula impleuit domum Domini, et non poterant sacerdotes ministrare propter nebulam, hec sententia superbos Iudeorum pontifices ac doctores insinuat, qui dum Natiuitatis Christi sacramenta inuestigare despiciunt, debitum fidei sue ministerium per erroris nebulam perdiderunt. Ita enim eorum mentes infidelitatis caligo repleuit, ut exigentibus propriis meritis, non agnoscant cultum credulitatis. «


Post perfectum omne opus domus Domini et longam orationem Salomonis , et diuina ad eum oracula facta inter cetera refert Scriptura  quod classem nauium fecerit rex Salomon in Asyongaber. Asyongaber portus est maris Rubri  et fuit tricesima prima mansio filiorum Isrel, quando profecti sunt de Aegypto: ipso etiam loco post  classis Iosaphat, ut Scriptura testatur, ui tempestatis attrita est. Classis sunt nauigia maris: classis etiam dicta nauium multitudo.

 Post hec iterum refert Scriptura, quod uenerint serui Hiram cum seruis Salomonis in eisdem nauibus in Ophir, sumptumque inde aurum quadringentorum uiginti talentorum detulerunt ad  regem Salomonem in Ierusalem. Ophir, unde, sicut iam diximus, aurum afferebatur Salomoni, fuit unus de posteris  Heber nomine Ophir, ex cuius stirpe uenientes a fluuio Cophene usque ad regionem Indie, que uocatur Hieria, eos habitasse refert Iosephus, a quo et regio ipsa tale uocabulum est consecuta. Unde septuaginta interpretes deriuato uocabulo non Ophir, sed Ophira transtulerunt.

 Sed et regina Saba audita fama Salomonis, in nomine Domini uenit tentare eum in enigmatibus.

Sicut enim hec regina uenit a finibus terre, id est India, ut quidam dicunt, audire sapientiam Salomonis, ita uenit Ecclesia post multa secula ad Redemptorem, et eruditorem suum, ut de stultitia  erroris, doctrinam perciperet ueritatis. Hec est illa regina, de qua ad Dominum dicitur : Astitit regina a dextris tuis, in uestitu deaurato circumamicta uarietate, id est diuersarum circumdata pretioso decore uirtutum: hec etiam omnium credentium mater est, que natos ad mortem, regenerat ad salutem: per quam Christus plus restituit in gratia, quam periit in natura: et Ade transgressoris degenerem prolem in adoptionem diuine paternitatis assumpsit, et de paradiso exhereditatis, celi reddidit ciues. Hec post synagogam quidem uocata, sed ante synagogam promissa. Hec enim iam in primo homine prefigurata est. Nam sicut ex Ade latere fabricata est Eua: ita ex Christi corpore, et uulnere redempta creuit Ecclesia.


 Ingressa regina Saba Ierusalem cum multo comitatu, et diuitiis, cum camelis portantibus aromata, et aurum infinitum nimis, et gemmas pretiosas, uenit ad Salomonem, et locuta est ei uniuersa que habebat in corde suo.

Ergo in figura regine huius, Ecclesia uenit ex gentibus, et finibus terre imponens finem cupiditatibus, uitiisque terrenis, audire sapientiam Salomonis, id est uiri pacifici Domini nostri Iesu Christi qui fecit utraque unum soluens inimicitias inter Deum, et hominem in carne sua. uenit post ueteres et profanas superstitiones audire, et discere de fidei  illuminatione, et iudicio futuro: de anime immortalitate, de spe resurrectionis, et gloria. uenit ergo in Ierusalem cum multo comitatu: id est, non iam cum una tantum gente Iudeorum, sicut prius synagoga solos habuit Hebreos, sed totius mundi gentibus, diuersisque nationibus. uenit ergo exhibens munera digna Christo, aurum, et gemmas pretiosas, et hoc camelis portantibus aromata, id est ex gentili populo uenientibus, qui fuerant prius uitiorum feditate distorti, et malorum onere curui, ac peccatorum prauitate deformes. Cum his tanquam muneribus regina hec ingreditur ad pacificum regem Christum, exhibens secum aromata fidei, aurum puritatis, incensum pretiosum, splendoresque gemmarum, morum scilicet insignia, ornamenta uirtutum.   Et locuta est ei uniuersa, que habebat in corde suo: Id est aperuit ei cor suum, manifestauit ei occultam conscientiam suam in confessione, et penitudine precedentium delictorum. uideamus quid agat hec regina.

 uidens autem regina Saba omnem sapientiam Salomonis, et domum quam edificauerat, et cibos mense eius, et holocausta, que offerebat in domum Domini, non habebat ultra spiritum.

Quid erat rationis, ut prepotens regina domum, expensas, et cibos regios tanto opere miraretur? Ergo hoc in loco aliqua maiora nos oportet inquirere. uidit ergo Ecclesia ex gentibus congregata sapientiam Christi, id est post carnalia instituta gentilium, post humanam, et animalem doctrinam philosophorum,  accepit intellectum salutis, et uite, inspexit spiritualia mirabilia bonorum, agnouit uerum fabricatorem celi ac terre, et potentissimum humani generis conditorem. De cuius sapientia dicitur : Omnia in mensura, et pondere, et numero constituisti. uidit et domum quam edificauerat, id est, incarnationem hominis assumpti. De qua domo dicit Apostolus : In quo habitat omnis plenitudo diuinitatis corporaliter. uidit et cibos Salomonis, uidelicet illos, de quibus dicebat : Meus cibus est, ut faciam uoluntatem patris eius, qui me misit. Cibus Christi est salus nostra, reficitur celestibus epulis, profectibus nostris. Cibus eius sumus, dum acquisiti ab Ecclesia, in membra eius, corpusque transimus: uel cibus eius altaris sacramenta  celestia, de quibus dicitur : Panem celi dedit eis, panem angelorum manducauit homo. uidit et holocausta eius: orationem sine dubio, supplicationumque mysteria; et obstupuit. Ibi uidit inestimabiles diuitias Domini sui.

 Dixitque ad regem: uerus est sermo, quem audieram in terra mea, super sermonibus tuis, et super sapientia tua: et non credebam narrantibus; donec ipsa ueni, et uidi oculis meis, et probaui, quod media pars nuntiata mihi non fuisset. Maiora sunt sapientia, et  opera tua, quam rumor, quem audiui. Cum ergo peruenit hec, siue Ecclesia, siue queque anima sancta in eternam Ierusalem, id est uisionem pacis, et ingressa fuerit beatam requiem, et gloriam celestium promissorum, multo plura, et magnificentiora perspiciet, quam ei sunt in hac terra per sacra eloquia, per prophetas atque apostolos nuntiata. Nunc enim tanquam in speculum in enigmate: tunc autem oculis suis uidebit: id est facie ad faciem . Cum, inquam, unaqueque anima fidelis, et sancta in illo seculo plena bonorum operum fructibus, diuinis fuerit presentata conspectibus, exhibens in se, imo se ipsam xenium Deo suo, proferens digna celo, et ualitura celum multiplicia munera, gemmas misericordie, iustitie margaritas diuersorum ornamenta meritorum,  id est aromata compunctionis, et suaue olentis balsama castitatis proferens, sicut dixi, aurum infinitum nimis, id est integrum in se reconsignans pio inestimabile pretium Redemptori, spiritualibus cordis, et corporis oblationibus placitura, ut possit celestium mirabilibus inserta, uocem prophetice exsultationis assumere : Introibo domum tuam in holocaustis. Tunc beata et illustris anima inter stupendas remuneratoris sui constituta diuitias, ineffabilibus regine huius uerbis uti ad Deum poterit dicens: uerus est sermo, quem audiui in terra mea super sermonibus tuis. Maiora sunt opera tua, quam rumor, quem audiui. Hoc est dicere: o Domine, de tribulationibus meis magna quidem sperare presumpsi: sed maiorem percepi ueniam. Manifesta,  quam cerno, dulcedinis magnitudinem, cogitationis mee sensum superat exspectationis effectus. [a 1Kb] Et reuera id, quod parat Deus diligentibus se, fide non comprehenditur, spe non attingitur, caritate non capitur, desideria, et uota transgreditur, acquiri potest, estimari non potest. uidebit homo merita sua insuspicabili retributionum largitate succrescere, habebit de perceptione fructum, non habebit de satietate fastidium.

Fecit etiam rex Salomon thronum de ebore grandem, et uestiuit eum auro fuluo nimis, qui habebat sex gradus, et summitas throni rotunda erat in parte posteriori. Thronus eburneus eternam iudicis potestatem auro diuinitatis fulgentem, quam [b 1Kb] Dominicus homo a Patre accepit, figuram gestasse non dubium est. Sex  gradus huius throni omnem creaturam uisibilem et inuisibilem, que sex diebus facta est, et Christo Domino a Patre subiecta typice demonstrabant. Quod autem ipse thronus in posteriorem sui partem rotundus esse describitur, hoc procul dubio datur intelligi, quia presens mundus, qui per metas temporum uoluitur, in sua extremitate a Domino sit iudicandus. At uero duodecim leunculi per sex gradus bini stantes, sanctorum apostolorum significant potestatem, quibus dictum est a Domino : Sedebitis  super duodecim sedes iudicantes duodecim tribus Isrel.

Post aliquanta iterum refert Scriptura : Quod fecit Salomon, ut tanta esset abundantia argenti in Ierusalem, quanta lapidum. Hec locutio tropica, non propria est: tale est quale in Genesi legimus, ubi dixit Deus ad Abraham : Faciam semen tuum quasi puluerem terre. Quod ea locutione dictum est, quam Greci uocant hyperbolem: que utique tropica, non propria est: quem tamen modum, ut ceteris tropis uti solere Scripturam, nullus qui eam didicit, ambigit. Iste autem tropus, id est, modus locutionis fit, quando id quod dicitur, longe est amplius quam quod eo dicto significatur. Quis enim non uideat, quod erat incomparabiliter amplior  lapidum numerus, quam argenti pondus in ciuitate Ierusalem?

 Rex autem Salomon amauit mulieres alienigenas multas: filiam quoque Pharaonis, et Moabitidas, et Ammonitidas, Idumeas, et Sidonias, et Hetheas: de gentibus, super quibus dixit Dominus filiis Isrel, non ingrediamini ad eas: neque de illis ingredientur ad uestras: certissime enim auertent corda uestra, ut sequamini deos earum. His itaque copulatus est Salomon ardentissimo amore, fueruntque ei uxores quasi regine septingente, et concubine trecente, et auerterunt mulieres cor eius. Ammonendi sunt quibus hoc seculum prosperatur, qui nullis aduersitatibus huius mundi feriuntur, quod Salomon post acceptam sapientiam, usque ad idolatriam cecidisse  describitur, quia nichil in hoc mundo, priusquam caderet, aduersitatis habuisse memoratur, sed concessam sapientiam funditus deseruit: eo quod eum nulla saltem minima tribulationis disciplina custodiuit, nisi postquam Deum deseruit, et se a Deo desertum esse cognouit. [a 1Kb] » Iam uero de ceteris operibus eius quid dicam? Eum uehementer arguit sancta Scriptura, atque condemnat, et nichil de penitentia eius, uel in eum indulgentia Dei, omnino commemorat. Nec prorsus occurrit, inter [b 1Kb] posteriora eius male gesta, quod saltim in allegoria boni aliquid significent: hinc eius flenda submersio; nisi forte quis dicat mulieres alienigenas, quarum amore deceptus est, significasse electas Ecclesias de gentibus. Posset enim fortasse hoc non absurde intelligi,  si ille propter Salomonem desererent deos suos, et colerent Deum eius. Cum uero ipse propter illas offendit Deum suum, et coluit deos earum, non est quid inde boni coniici possit; nec tamen nichil arbitrandum est boni aliquid significare potuisse, sed malum; apparet enim in persona huius Salomonis mira excellentia, et subuersio terribilis. Quod igitur in illo diuersis temporibus exstitit, prius bonum, et posterius malum, hoc in Ecclesia in isto adhuc seculo  simul, et uno tempore ostenditur. Nam bono illius, bonos Ecclesie, malo autem illius, malos Ecclesie significatos puto, tanquam in unitate aree. Sic in illo uno homine bonos in granis, malos in paleis, aut certe in unitate unius segetis bonos in tritico, malos in [c 1Kb] zizania. «

 Factum est igitur in tempore illo, ut Hieroboam egrederetur de Hierusalem, et inueniret eum Ahias Silonites propheta in uia, opertus pallio nouo: erant autem duo tantum in agro. Apprehendensque Ahias pallium suum nouum, quo opertus erat, scidit in duodecim partes, et ait ad Hieroboam: Tolle tibi decem scissuras, hec enim dicit Dominus Deus Isrel: Ecce ego scindam regnum de manu Salomonis, et dabo tibi decem tribus: porro una tribus remanebit  ei propter seruum meum Dauid, et alia tribus propter Hierusalem, quam elegi ex omnibus tribubus Isrel.

[d 1Kb] » Illud uero, quod post mortem Salomonis decem tribus a templo separate sunt, et due relicte, satis indicat, quod de tota ipsa gente Apostolus ait : Reliquie per electionem salue facte sunt. «

Quod uero unitas pallii prophete in duodecim partes scissa est, ex quibus scissuris Hieroboam decem accepit, hoc figurasse uidetur, quod concordia Ecclesie ab hereticis conscissa, ipsi magistri erroris, a quibus unitas diuisa est, plebem in decem tanquam errores a catholicis diuidunt; et tyrannice sibi subditam detinent.


Post multa alia refert Scriptura libri Regum, et dicit : Reliqua autem uerborum Salomonis, et omnia, que fecit, et sapientia eius: ecce uniuersa scripta sunt in libro uerborum dierum Salomonis.

In libro Paralipomenon, quem Greco uocabulo taliter nuncupamus, quem nos Latine preteritorum possumus dicere, ita de Salomone scriptum est : Reliqua uero operum Salomonis primorum, et nouissimorum scripta sunt in uerbis Nathan prophete, et in libris Ahie Silonitis: in uisione quoque Addo uidentis contra Hieroboam. Hos libros hodie nusquam, neque apud ipsos Hebreos inueniri posse asseuerant; sicut nec librum Bellorum Domini, cuius in libro Numerorum mentio est : neque librum Iustorum : neque carmina  Salomonis: neque disputationes eius sapientissimas de lignorum natura, herbarumque omnium, itemque iumentorum, uolucrum, reptilium, et piscium, uel quod iam ex libro uerba dierum protulimus, ubi dicit: Reliqua uero opera Salomonis priorum, et nouissimorum scripta sunt in uerbis Nathan Prophete, in libris Ahie Silonitis, in uisione quoque Addo uidentis contra Hieroboam filium Nathan, et multa huiusmodi uolumina, que Scriptura quidem  probat, sed hodie constat non esse. uastata namque a Chaldeis Iudea, etiam bibliotheca antiquitus congregata inter alias prouincie opes hostili igne consumpta  est, ex qua, pauci qui nunc in sancta Scriptura continentur libri, postmodum Ezre pontificis et prophete sunt industria restaurati.





[LIBER Iu.]



INCIPIUNT CAPITULA LIBRI Iu.


    De propheta Domini, qui uenit ad Hieroboam in Bethleel, et pseudopropheta, qui eum decepit, propter quod et mortuus est.
    De Achab rege, et Hiezabel uxore eius.
    De Hierico edificatione, quam fecit Achiel de Bethel.
    De Helia, et uirtutibus eius.
    De morte filii mulieris uidue, quem suscitauit Helias.
    De manifestatione Helie ad Achab, et Sacerdotibus idolorum, et altare quod exstruxit Helias, et igne a Deo misso, nec non et largitate pluuie. 
    De nequitia Iezabel aduersus Heliam, et fuga eius.
    De aduentu eius ad montem Dei Oreb.
    De egressione eius in Damascum, et unctione Asahel regis in Syria: et Hieu filii Namsi regis super Isrel, et Heliseo propheta post se in Isrel.
    De eo, quod scriptum est: hoc faciant mihi dii, et hoc addant, si sufficerit puluis Samarie pugillus, uniuersi populi, qui sequitur me.
    De uisione Michee prophete, ubi uidit Dominum sedentem super solium excelsum: et mendacio falsorum prophetarum.
    De morte Achab, et successione filii eius.
    De duobus quinquagenariis cum militibus suis igne combustis.
    De confabulatione Helie cum Eliseo, et raptu ad celum.
    De Heliseo, ubi Hierico steriles, et malignas aquas sanauit.
    De paruulis ab eo maledictis, et ab ursis deuoratis.
    De muliere, cuius filii a creditore diripiebantur, sed per Heliseum liberati sunt.
    De uiro, et muliere, qui transeunte Heliseo frequenter in domo sua eum recipiebant.
    De surrectione pueri, ubi per seruum suum baculum misit, et mortuus non reuixit.
    De emundatione Naaman Syri a lepra sua.
    De ferro a ligno exilienti, et in profundo demerso, et consilio regis Syrie, ut comprehenderet Heliseum.
    De fame, que facta est in Samaria obsidentibus Assyriis, quando caput asini octoginta argenteis uendebatur. 
    De unctione regis Ioas filii Azarie, quem Ioiadas pontifex constituit regem, et operibus eius.
    De Amasia rege Iuda, qui percussit Edom in ualle Salinarum.
    De Hieroboam rege Isrel, qui restituit terminos Isrel.
    De his, qui in Samariam a rege Assyriorum adducti sunt.
    De Ezechia rege Iuda, et Senacarib rege Assyriorum, et blasphemia Rapsaces, atque percussione exercitus Senacarib.
    De egritudine regis Ezechie, et quindecim additis annis.
    De diuitiis eius Chaldeis morbo iactantie ostensis [a 1Kb] .
    De Manasse, et malitia eius.
    De Iosia rege, et Cholda [b 1Kb] prophetissa, et operibus eius.
    De Nabuchodonosor, et exercitu eius, et malo regum Iuda, propter quod tradita est Hierusalem in manu Chaldeorum ad uastandum.





INCIPIT TEXTUS LIBRI Iu.

Post diuisionem regni Isrel inter Roboam, et Hieroboam, postquam recessit Isrel a domo Dauid, sequitur Scriptura, et dicit : [a 1Kb] Factum est autem cum audisset omnis Isrel, quod reuersus esset Hieroboam, miserunt, et uocauerunt eum, congregatoque cetu constituerunt eum regem super Isrel. [b 1Kb] » Non est [c 1Kb] utique dubitandum uoluntati Dei, qui in celo, et in terra omnia quecunque uoluit, fecit, et qui etiam illa, que futura sunt, fecit, humanas uoluntates non posse resistere, quo minus faciat ipse, quod uult, et cum uult, [d 1Kb] nisi forte, ut ex multis, ista de Hieroboam sufficiat, quando Deus uoluit ei propter peccatum Salomonis regnum dare. Sic erat in potestate Isrelitarum subdere se memorato  regi, siue non subdere: quod utique in eorum erat positum uoluntate, ut etiam Deo ualerent resistere. Qui tamen hoc non fecit, nisi per ipsorum hominum uoluntates, sine dubio habens humanorum cordium, quo placeret inclinandorum omnipotentissimam potestatem. [e 1Kb] Sic ergo cum uoluerit reges in terra Deus constituere, magis habet in potestate uoluntates hominum, quam ipsi suas. «

 Deinde refert Scriptura, quod uenerit Propheta de Iuda in Bethel ad Hieroboam regem sacrilegum, obiurgare eum propter sacrilegia idolorum, que fecerat, unde auertit filios Isrel a Domino Deo patrum suorum, iussusque est, ibi non manducare, neque bibere: qui, pro eo quod deceptus est a pseudo-propheta, et inobediens fuit uerbo Domini, a leone in uia interemptus est. [f 1Kb] » Quid est homo cuiuslibet sit meriti, si conditoris sui protectione deseratur? que nimirum protectio minus necessaria creditur,  si semper habeatur. Sed utiliter plerumque subtrahitur, ut sibimetipsi homo, [g 1Kb] quia sine illa nichil sit, ostendatur. Manus igitur Domini aliquando nos nobis per aduersa insinuat, que etiam nescientes  nos in prosperis portat, quia destituti dum cadere incipimus, et tamen adiuti retinemur, et doctrina fit, quod in lapsum trepidauimus, et custodia, quod in statu permaneamus. Nemo ergo se alicuius uirtutis estimet, etiam cum quid fortiter [a 1Kb] poterit: quia si diuina protectio deserit, ibi repente eneruiter obruitur, ubi se ualenter stare [b 1Kb] gloriatur. Quid est enim quod uir Dei contra altare Samarie ad prophetandum directus, presente rege auctoritatem libere uocis exercuit, eiusdemque regis extensum brachium in [c 1Kb] rigorem mirabiliter astrinxit, quod tamen mox misericorditer saluti restituit? Cuius in domum inuitatus comedere noluit, qui ne in uia comederet, prohibitionis dominice precepta seruauit, qui tamen in eadem uia, et seductus comedit, et pastus interiit.  Qua in re, quid subtili consideratione colligimus: quid, ut ita dixerim, formidandum suspicamur, nisi quod forsitan apud semetipsum tacitus, et pro preceptis dominicis regem se contempsisse [d 1Kb] gloriatus, ab interna mox soliditate quassatus est. Et inde in opere culpa surripuit, unde gloria in corde [e 1Kb] surrepsit. Unde falsis prophete uerbis deceptus disceret, quia nequaquam proprie fortitudinis fuerit, quod ad regis uerba restitisset. Bene autem ex eius ore mortis sententiam accepit, cuius seductione uite precepto deuiauit, ut inde penam ueraciter adsumeret, unde negligenter culpam admisisset. Sequitur:

 » Hec [f 1Kb] dicit Dominus, quia inobediens fuisti ori Domini, et non custodisti mandatum,  quod precepit tibi Dominus Deus tuus, et reuersus es, et comedisti panem, et bibisti aquam in loco, in quo precepit tibi ne comederes panem, neque biberes aquam, non inferetur cadauer tuum in sepulcro patrum tuorum, et reliqua.

» Quanti hec pena pendenda sit, si secundum Euangelium cogitemus, ubi post corpus occisum nichil metuendum esse didicimus, ne membra [g 1Kb] exanimata patiantur, nec pena dicenda est. Si autem humanum erga suam carnem consideremus affectum, potuit inde terreri, uel contristari uiuus, quod sensurus non erat mortuus. Et hec erat pena, quoniam dolebat animus, id de suo corpore futurum, quamuis cum fieret, non doleret: hactenus enim uoluit Dominus seruum suum plectere, qui non sua  contumacia spreuerat preceptum eius implere, sed aliena decipiente fallacia obedire se credidit, quando non obediuit. Neque enim putandum est, ita fuisse interemptum morsu bestie, ut ad supplicium tartareum, eius deinde anima raperetur, quando quidem ipsum eius corpus idem leo qui occiderat, custodiuit, iumento etiam, quo uehebatur, illeso, et simul cum illa immani fera intrepida presentia ad sui Domini funus adstante, quo mirabili signo apparet  hominem Dei cercitum potius temporaliter usque ad mortem, quam punitum esse post mortem. De qua re Apostolus cum propter [h 1Kb] quorumdam offensas, commemorasset infirmitates, mortesque multorum : si enim nosmetipsos, inquit, iudicaremus, a Domino non iudicaremur: cum iudicamur autem, a Domino corripimur, ut non cum hoc mundo damnemur. Eum sane ipse, qui deceperat  in monumento proprio satis honorifice sepeliuit, seque sepeliendum iuxta eius ossa curauit: ita sperans parci posse ossibus suis, cum ueniret tempus, quando secundum illius hominis Dei prophetiam , Iosias rex Iuda in illa terra multorum eruit ossa mortuorum, eisdemque ossibus sacrilega altaria, que sculptilibus fuerant  constituta, funestauit: pepercit quippe illi monumento, ubi iacebat Propheta, qui ante annos amplius quatercentos ista predixerat: et propter ipsum nec illius, qui eum seduxerat, sepultura uiolata est. Affectu namque illo , quo nemo unquam carnem suam odio habet, prouiderat cadaueri suo qui occiderat mendacio animam suam. Ex hoc igitur, quod carnem suam quisque naturaliter diligit, et illi pena fuit addiscere, non eum futurum in sepulchro patrum suorum, et huic cura prospicere, ut parceretur ossibus suis, si iuxta eum iaceret, cuius sepulchrum nemo uiolaret. Hunc affectum martyres Christi certantes pro ueritate, uicerunt. Nec mirum quod contempserunt, quod non fuerant peracta morte sensuri, qui non potuerunt eis, quos uiuentes  sentiebant, cruciatibus uinci. Poterat utique Deus, qui leonem prophete corpus, quod ipse occiderat, ulterius non permisit attingere, et fecit de peremptore custodem: poterat, inquam, a suorum interfectis corporibus, canes, quibus fuerant proiecta, prohibere: poterat, et ipsorum hominum innumerabilibus modis tenere seuitiam, ne cadauera incendere, nec [i 1Kb] in era dispergere auderent: sed hoc quoque experimentum multiplici uarietati tentationum deesse non debuit, ne fortitudo confessionis, que immanitati persecutionis pro corporis salute non cederet, pro sepulcri honore trepidaret; postremo ne fides resurrectionis consumptionem corporum formidaret. Debuerunt ergo et ista permitti, ut etiam post hec tanti horroris exempla, martyres  in Christi confessione feruentes, huius quoque testes fierent ueritatis, in qua didicerant, eos, a quibus sua corpora interficerentur, postea nichil habere, quod facerent: quoniam quidquid mortuis corporibus facerent, utique nichil facerent, quando in carne omni uita carente, nec aliquid sentire posset qui inde migrauit, nec aliquid inde perdere, qui creauit. «

Pretermissa multa libri Regum historia, ad Achab scelestissimi regis, et sacrilege uxoris eius Iezabel  tempora cursim tendimus, ut de uirtutibus sanctorum Prophetarum Helie, atque Helisei saltim tenuiter aliquid disseramus.

 Interea refert Scriptura, quod Achab filius Zambri mortuo patre super Isrel regnauerit, in Samaria uiginti, et duobus annis, feceritque malum in conspectu Domini super omnes, qui fuerunt ante eum: nec satis fuit ei, ut ambularet in peccatis Hieroboam filii Nabath, insuper duxit uxorem Hiezabel filiam [a 1Kb] Methbaal regis Sidoniorum, abiitque, et seruiuit Baal in templo, quod edificauerat in Samaria, et plantauit illuc lucum; et addidit Achab in opere suo irritare Dominum Deum Isrel super omnes reges Isrel, qui fuerant ante eum.

Lucus, locus est siluester spissus, dictus ab eo,  quod parum luceat: locus multis uestitus arboribus: locus amenus, ubi multe arbores sunt. Dictus lucus per [b 1Kb] catachresin, quia caret luce pre nimia nemorum umbra densis arboribus septus, solis lucem detrahens. Potest et a conlucendo crebris luminibus dici, que ibi propter religionem gentilium, cultumque fiebant. Solebant autem Pagani in lucis his demones consulere, et responsa ab illis, in signis, et uocibus accipiebant, unde et a fando fana sunt appellati. Cum enim in diebus Helie, scisso iam inter duas partes populo Iudeorum, Achab percussionem inueniens regni Isrelitarum, apicem obtineret, Hiezabel externe feminam gentis, et profane mentis duxit uxorem: cuius cura, atque instantia idolorum ita profecerat cultus, ut ad sacrilegum ritum rex pariter traduceretur, et populus.  Crassabatur in iniuriam Dei diabolus antiquus artifex tyrannidis, multimodam Dei religionem destruere satagens. Crassabatur in corde mulieris, cuius instinctu diuina lex, et eius sacerdotium spernebatur. Occidebantur Prophete, et altaria tollebantur, stupebant omnia, et tantum commissum facinus perhorrebant, mundum dico in omnibus tabescentem; quod membris speciebusque suis nomen creatoris ascriberet error humanus. Sed queris forte, ut tibi probetur utrum peccantibus hominibus metuant elementa; audi Hieremiam magnificum prophetarum diuino ore clamantem : Expauit, inquit, celum in istum, et terra commota est, quia duo mala fecit populus meus: me dereliquerunt fontem aque  uiue, et foderunt sibi lacus contritos, qui non possunt aquam continere. Turbata ergo erant elementa, turbata non officio, sed affectu, quod unicum, ut dixi, Deitatis nomen, hominum eis error imponeret, famulatumque debitum conditori ceca deuotione preberet. Erat hic Elias medius in tanto discrimine animarum, erat medius in ipso mundi naufragio, quod non aquarum inundatio, sed penalis, et ceca diaboli  emulatio inuexerat orbi terrarum. Solus enim hic, latentibus ceteris, uelut lucerna ardens offerebat se his quos uidebat profunde noctis mersos caligine, nunc monendo, nunc arguendo, nunc curando, nunc etiam comminando . Sed nunc lumen ceco, nec surdo prodest inferri sermonem. Crescebat in dies singulos error infaustus, et omnem creaturam mortis umbra contexerat: ad omnem formam, omnemque speciem inclinabatur miserum hominum genus. Quid enim de Sole, Luna, ac Stellis, de terra, ac maris principalibus dicam, et clarissimis elementis? Cunctis animantibus uolantibus, quadrupedibus, et reptilibus, muscis quoque, et uermibus, eterni, et singularis Dei prosternebatur imago. Quemadmodum igitur ferret illa mens, tota pietatis, et fidei, Helie dico Prophete, et tantam ruinam, tantamque  perniciem animarum? iacebat populi illius corpus regio morbo constrictum, et uelut ex animo iam, et sine sensu discerptis membris, et per rupes, et scopulos, per nemora, lucosque iactatis, nullas in se diuine imaginis reliquias possidebat. Nullum huic poculum, nullum medicamenti genus proderat, si daretur, quia membra, si quod apponeret propellebant: ferro erat utendum, uulnus cruore sanandum: consequenter tamen ut creuerat, a capite, inquit Isaias, usque ad pedes .

[c 1Kb] In diebus autem regni Achab, edificauit [d 1Kb] Achiel de Bethel Hierico: in Abiram [e 1Kb] primogenito suo fundauit eam, et in Segub nouissimo suo posuit portas eius. » Patet sensus, quia cum prefate conditor urbis, fundamenta illius ponere inciperet, primogenitus  eius, qui uocabatur Abiram, mortuus est: et cum Urbe edificata portas munire tentaret, nouissimum filiorum suorum, cognomento Segub, amisit: quod ita futurum Iosue  cum eam destructam anathemati traderet, imprecando predixit: Maledictus, inquiens, uir coram Domino, qui suscitauerit, et edificauerit ciuitatem Hierico. In primogenito suo fundamenta illius [f 1Kb] iactet, et in nouissimo liberorum ponat portas eius. Quia uero Achiel [g 1Kb] uniens Deo: Bethel interpretatur domus Dei, Achiel de Bethel destructa a Iosue atque anathematizata Hierico menia restaurat. [h 1Kb] Cum quis eorum, qui in Ecclesia habitum religionis assumpserat, ad agenda scelera, que ei Dominus iehsu in die baptismatis donauerat,  [i 1Kb] redit, quasque ipse anathematizauerat, diaboli pompas, luxuriose uiuendo repetit: cum errorum dogmata, uel gentilium fabulas a ueritate Ecclesiastica, qua imbutus est, quasi de Bethel egrediens, ruinas Hierico resuscitat: meritoque talis coram Domino maledictus, et primum filiorum in fundatione nefarie ciuitatis, et nouissimum in portarum positione amittit; quia et fundamenta fidei, a  quibus bona edificia inchoare, [a 1Kb] et claustra bone actionis, quibus perfici debuerat [b 1Kb] perdidit. Hec et allegorico sensu exposui, ut reminiscaris, quam sit uerus Apostoli sermo, qui dicit : Quia omnia in figura contingebant illis, scripta sunt autem propter nos. «

Sequitur. Dixitque Helias Thesbites de habitatoribus Galaad ad Achab, uiuit Dominus Deus Isrel, in cuius conspectu sto. [c 1Kb] » Sciendum est quod duobus modis in conspectu Domini uenimus, uno quidem, quo hic peccata nostra subtiliter perpendentes, in eius nos conspectu ponimus, et flendo diiudicamus, alio uero modo in conspectu Domini uenimus, cum in extremo iudicio ante tribunal iudicis adsistimus: nam quotiens conditoris nostri potentiam ad sensum  reducimus, totiens in conspectu illius stamus. Unde recte nunc per uirum Dei Heliam dicitur: uiuit Dominus Deus Isrel, in cuius conspectu sto. «

[d 1Kb] Helias iam, non ut solebat lenis, ac mitis, sed immitis, ac seuerus accedit ad ipsum corporis caput, accedit ad regem Achab, et dicit ei: uiuit Dominus Deus uirtutum Deus Isrel, in cuius conspectu adsto, si fuerit pluuia, aut ros in his annis, nisi in oris mei sermone. Magna uis prophetice dignitatis: humanus sermo est, et diuinus effectus: in terris homo loquitur, et imperio eius celestes obediunt potestates. Commouit omnem creaturam unus sermo Prophete, et miro modo humi sonans, era concussit. Turbatus est humani ministerii ordo, et a seculis instituta elementorum harmonia contabuit, cum sicco humidum,  calido frigidum negaretur: sed elementa penam suam leta suscipiunt, dummodo uel in salutem hominum, uel in honorem proficiant conditoris. Iubetur Helias secedere, ac latere: ab auibus cibus ei celitus ministratur: siccatur deinde torrens, deficiunt pocula. Procedens enim uelut ignis sententia ipsa quodammodo terre uitalia penetrauit, confestimque omnia arefecit. Nulla agrorum gratia: pratorum nulla uenustas: ripe quoque uirgultis, quondam florentibus pretexte squalore turpissimo fatiscebant, cum fontes aquis, flumina cursibus priuarentur. Migrat inde Propheta, et ex Dei precepto transit ad preparata cellaria, totiusque affectionis oblitus, de se cogitat solo: non commouetur humanitate, nec ulla flectitur pietate: non respicit ad ipsa  iura nature, non paruulum sub sicco ubere matris exhalantem: senum ac iuuenum profunda inedie nece fessa, non iam corpora, sed cadauera turbido preterit uultu, non exoranti colono, non supplicanti respondet agricole: sed crudelior feris, et bellus effectus immanior, humanum omne despicit genus.

Et factum est uerbum Domini ad Heliam dicens  : Recede hinc, et uade contra orientem, et abscondere in torrente Carith, qui est contra Iordanem, et ibi de torrente bibes: coruisque precepi, ut pascant te ibi. Abiit ergo, et fecit iuxta uerbum Domini. Corui quoque deferebant ei panem, et carnes mane: similiter panem, et carnes uespere: et bibit de torrente. Post dies autem siccatus est torrens, non enim pluerat super terram.

Helias igitur recte Dei filio assimilatus est, cui et auctoritas, et nomen ueridice congruit; Helias enim Deus meus interpretatur: quod nomen substantialiter Dei filio inest: auctoritatem sibi uidelicet faciendi, quod uelit originaliter uindicans: quoniam omnia, que sunt Patris, sua quoque esse testatur est: thesbites autem captiuans, siue conuertens interpretatur. De Domino hoc Psalmista ait : Ascendens in altum captiuam duxit captiuitatem. Et iterum : Conuertere Domine captiuitatem nostram, sicut torrens in austro. Ac ne forsitan moueat quempiam, quod Heliam, Dei comparauerim filio, legat epistolam ad Hebreos, et id Apostolum protulisse reperiet dicendo : Quodammodo hic Melchisedech assimilatus filio Dei permanet in eternum Pontifex: sine patre, sine matre, sine genealogia, neque initium dierum habens, neque finem. Quod utique nulli hominum, nisi Dei filio olim congruere potuit, qui ex quo, uel unde originem trahat, Scriptura penitus non indicat. Id ipsum etiam, et de Helia Scriptura testatur, cum subito nomen illius introducit, et a qua tribu, uel familia ortus sit,  minime profertur. Torrens Carith, qui interpretatur Diuisio, siue concisio, iudaico populo congruere certissimum est: qui populus torrenti merito comparatur, quia quod ad obseruandum per legem ei fuerat diuinitus traditum, opportuno tempore Incarnationis dominice finiendum erat, quando umbre, et imagines legis explete noscuntur. [e 1Kb] » Pascitur deinde Helias tempore famis a coruis mane afferentibus panem, et ad uesperam carnes: et Manichei non intelligunt in illis libris Christum, cui quodammodo salutem nostram esurienti, confitentur peccatores [f 1Kb] fidei primitias spiritus nunc habentes, in fine autem, uelut ad uesperam seculi etiam carnis resurrectionem, percipientes? « potest et per panem, et carnem, quas mane, et uespere corui Helie  afferre, Scriptura pronuntiat, intelligi in panibus opera pietatis, que in peregrinis, et indigentibus, sibi testatus est Dominus dari . In carnibus autem castigatio intelligenda est corporis, siue cruciatus, quos pro diuino amore, uel cultu, sancti omnes sibi intulisse, uel a persecutoribus pertulisse mane, et uespere, id est sub ueteri testamento, et euangelica predicatione, leguntur.


 Postquam uero exsiccatus est torrens, dicitur Helie a Domino: Surge, et uade in Sareptam Sidoniorum, et manebis ibi: precepi enim ibi mulieri uidue, ut pascat te. Surrexit, et abiit in Sareptam. Cumque uenisset ad portam ciuitatis, apparuit ei mulier uidua colligens ligna, et uocauit eam: dixitque ei: da mihi paxillum aque in uase, ut bibam. Cumque illa pergeret, ut afferret, clamauit post tergum eius dicens: affer mihi et buccellam panis, obsecro, in manu tua; que respondit: uiuit Dominus Deus tuus, quia non habeo panem, nisi quantum pugillus capere potest farine in hydria, et pauxillum olei in lecytho. En colligo duo ligna, ut ingrediar, et faciam illud mihi et filio meo, ut comedamus, et moriamur. Ad quam Helias ait, noli timere: sed uade, et fac sicut  dixisti. uerumtamen primum fac de ipsa farinula subcinericium panem paruulum, et affer mihi; tibi autem, et filio tuo facies postea. Hec autem dicit Dominus Deus Isrel: hydria farine non deficiet, nec lecythus olei minuetur, usque ad diem, qua daturus est Dominus pluuiam super faciem terre. Que abiit, et fecit iuxta uerbum Helie, et comedit et ipse, et illa et [a 1Kb] filius eius, et ex illa die hydria farine non defecit, lecythus olei non est imminutus, iuxta uerbum Domini, quod locutus fuerat in manu Helie. [b 1Kb] Ut interim omittam, quid intrinsecus lateat Sacramenti, quod de terra Isrel ad Sidoniam mittitur regionem, unde caput omnium, et causa malorum Iezabel orta fuit illud breuiter perstringatur, quod pergit ad uiduam penuria laborantem, et in ipso uite, mortisque confinio  constitutam, que exierat, ut ligna colligeret, et tam sibi, quam paruulis extremam uictus substantiam procuraret. At Helias uidens mulierem squalore confectam, non mouetur, non cunctatur, non reuocat pedem, sed ingerit se, et immergit, fitque ei ipse grauior fame: et dicit ad eam: Da mihi parum aque, ut bibam. O, si tibi, beate homo, uidua respondisset: et iusta te uoce repellens diceret: Quid petis a me, quod omnibus abstulisti? Quid queris a muliere, quod mundo negasti? hec omnium necessitas, et hec penuria, oris tui auctoritate prolata est. Ego a te debeo satiari; et tu uenis ad me? Sed nulla horum mulier, nec corde, nec ore usa sermone est. Mox deuota mens, et euangelice non indigna mercedis, frigide poculum prophete  defert sitienti. Addit quoque Helias, et dicit: Affer mihi etiam panis buccellam in manu. At illa: uiuit Dominus Deus tuus, si est mihi panis, nisi manus plena farine in hydria. En colligo duo ligna, ut ingrediar, et faciam illud mihi, et filio meo, et manducabimus, et moriemur. Sed quid? Ad hec Helias:  confide, inquit, et fac secundum uerbum meum. Sed prius fac mihi inde subcinericium, tibi autem, et filio tuo facies postea. [c 1Kb] O magnificum mulieris animum ! O mirabile mentis propositum. O uere uenerabile per seculum factum! potum petit, mox offert. Et quod regibus forsitan iam deerat, quod diuites non habebant, hoc uidua ex abundantia erogabat. Poscit panem ab ea, que cum filio erat die postero moritura. Nec habere se negat, quem fatetur simpliciter, nec metuit prodere ueritatem. Et non tam postulanti, quam quodammodo exigenti, omnem causam pandit in medium: quantitatem uictus, et numerum personarum, ut hospitem non minus uelit habere, quam iudicem. Non dixit, non possum facere quod iubes, nec ait: considera uiduam, non tam  de se, quam de filio tabescentem. Considera paruulorum chorum, nec me illis auferas, nec matrem patiaris tanta orbatam prole derelinqui. Non ait: tu es utique, qui Orbem terre, famis sententia condemnasti. Te, omne hominum genus irascente, deperiit. Deinde transisti patriam: terram omnem pene gentis tue, et prouinciam peragrasti: nusquam locuples obuiauit, qui esurientem susciperet, et reficeret ieiunantem. Ego tibi sola occurri, aut ego iam sola remansi, que preter pecunie egestatem, etiam mole opprimor filiorum, que tantam natorum plebem plaga ipsa patior grauiorem. Exeo domum, non ut spicas colligam, sed ligna, non ut alimoniam deferam, sed fomenta. Quos a fame liberare non possum, conor saltim a frigore defensare. Certe quia  tam crudelis es, ut non consideres, quod iniungas, illo sane contentus esse debueras, ut nobiscum pariter ederes quod remansit, uel prius sineres paruulos satiari; tunc tibi quod remansisset, offerri, sed singulariter tibi precipis fieri cibos, et non solum singulariter, sed te uis primitus satiari: nulla te miserorum conuenit cura, nec ipsa nature religio interpellat. Paruulis, et lactantibus extremum de ipsis dentibus auferre uis cibum: sed illa horum nichil aut egit, aut dixit; quinimo intrepida currit, et imperata consummat. Erat in illo tempore spectaculum angelis hominibusque gratissimum: [d 1Kb] quod inter gentes, et in terra profana, uidua mulier iam tunc esset filia Abrahe, multo hospitalior ipso parente, multo humanior fidei genitore . Erat quidem Abraham hospitalis, et erga peregrinos magno detentus affectu, sed erat uere opulens, erat diues, aderat ei posse quod uellet, quia minor erat animus, quam facultas, nec sensus animum superabat; hec uero, que non solum marito; sed et facultatibus uiduata, non solum natalibus  tenuis, sed et temporis malo constricta, ad tantam deuenerat paupertatem, ut in domo nichil, nisi quod augeret famem, possidere poterat, paruulorum turba ipsa inedia grauior est, sed in his omnibus malis liberalis animus, et mens deuota prestabat. Pergit, et ut preceperat homo Dei, fideliter complet, suscipit Prophetam, et recipit. Quo ergo ore, quibus uocibus hanc feminam laudem? » Nihil mihi dignum occurrit, quod tante uirtutis animum ualeat exequare. Considero enim, quemadmodum studio humanitatis omnem inde despexit naturalis affectus, non de se, non de paruulis: nichil eam a mentis proposito reuocauerit, nec proprii sexus infirmitas, nec materna erga paruulos uiscera pietatis. Occidit nature officia hospitalitatis intuitu, et effectus est deuotus  erga hospitem matris animus, filiorum [a 1Kb] crudele sepulcrum. Quantum enim ad illam spectat, mortui sunt paruuli, et genitricis quodammodo manibus strangulati, atque sepulti. Quantum autem ad Dei misericordiam, non mortui sunt uere, nec fame, uel inedia consumpti: quia soli ceteris pereuntibus, conualuerunt. Confestim siquidem, et Propheta tantam fidem diuina mercede remunerans ait: uiuit Dominus, quia hydria farine tue non deficiet, et uas olei non imminuetur. Facta est igitur manus uidue perenne torcular, et mola iugiter fundens: Et quid dico mulieris manum? In uerbo Prophete tota domus uidue piorum cellarium facta est, non ibi ros, non pluuia, non ueris aura, non calidi soles, non nimbus necessarius, non aratrum, non agricola,  non colonus, sed omnia, et in omnibus sermo Prophete affatim uidue ministrabat. « Sciendum tamen quod in LXX interpretibus hec uidua, non unum tantum filium, sed plures habuisse narratur. [b 1Kb] Mulier uero, que fuisse in Sarepta scribitur, Ecclesie typum gestabat, que a suo diutius conditore deserta, populum recte fidei nesciuit, quasi pauperem egena stipe nutriebat, id est uerbo fructum expertem docebat, donec adueniret sermo propheticus, qui ex siccato uellere Isrelis, ut pote clausa celi ianua, fame periclitabatur in Iudea: que ob hoc dicta est uidua, quia ut pote gentilis, nec dum fuerat diuino cultui mancipata, nec sacre legis habebat notitiam; Sarepta autem ciuitas, que interpretatur: incendium siue tribulatio panis, uel panis  angustia, presens accipiendus est Mundus, in quo incendium pessime conflagrat cupiditatis: ubi rebus superuacuis adquirendis quasi aucupandi cura impendebatur. Ubi dire cupiditatis incendium, panisque spiritualis antea fiebat angustia. Ergo, ut de Helia Scriptura pronuntiat, Dominus noster ad nationum Ecclesiam ueniens, et eam extra portam ciuitatis, patrium uidelicet inolitum errorem reperiens, non eam signis, et mirabilibus, maximisque portentis, ut Isreli fecerat, ad confessionem sui  nominis prouocauit, sed uerbo eidem tantummodo imperauit dicens: Da mihi pauxillum aque in uase, ut bibam, et buccellam panis in manu tua. Aqua enim in uase, fides accipienda est cordis , qua creditur ad iustitiam. Buccellam uero panis in manu, misericordie est intelligendum opus, quo fides et opera uinculo sibi quodam indissolubili connectuntur. Ubi enim una defecerit, altera penitus nequaquam stabit. Quod antea Iacobus ait Apostolus:  fides sine operibus mortua est. Et opera sine fide, inania redduntur, et friuola. Ecclesia ergo in typo illius mulieris uidue, iuxta Domini preceptum ad afferendum eidem aquam pergendo, quodammodo fidem sui cordis preparatam ostendit Domino. Panem sibi confitetur necdum fuisse, condigna  uidelicet opera diuine culture, sed modicum se testatur habere farine in hydria, et paululum olei in lecytho. Pugillum farine in hydria, naturalem indicat legem, que diuina largitione humane nature insita est, per quam discernitur bonum, uel malum, et, ut quod sibi quisquam fieri non uult, [c 1Kb] alii ullo tempore non faciat. Paululum uero olei in lecytho, rationabilis accipiendus est intellectus, per quem creatura intelligit creatorem, et piis operibus eidem placere studet: que idcirco dixit: se parum habere, quia necdum per baptismi Sacramentum spiritualis gratie acceperat donum. Ibi tamen farina, oleumque, ore prophetico benedicitur: id est fructus, et hilaritas caritatis, siue gratia corporis dominici, et chrismatis unctio indefectiuo uerbo celestis munere  fecundatur. Cuius hactenus in uasis oleum gaudii spiritualis, et benedictionis farina non defecit, ceteris, que non credunt, gentibus, inopia panis diuini, et uenatui deditis inutili. Quod autem ait, duo se ligna colligere, ex quibus modicum farine coqueret quod habebat, et cum filiis suis comedens, mortis iam exitium exspectaret, ita accipiendum est: in duobus lignis non solum ligni nomine, sed etiam numero lignorum crucis mysterium presignabat; per quam sibi, et filiis suis, id est populo, qui Christo fuerat crediturus, panem uite perpetue dari credebat, preteritis peccatis per lauacrum baptismi mori: illo uidelicet genere, quod Dominus in Euangelio predicauit : Beati qui non uiderunt, et crediderunt. Per panem uero subcinericium, paruulum  illud iam prefigurabat, quod in exordio fidei obseruare gentes per epistolam Apostoli decreuisse leguntur: Ut ab idololatrie se tantummodo cultu, et a fornicatione, ac suffocatis abstinerent. Hec enim, que rudibus adhuc, et feris hominibus ab Apostolis consilio sapienti indulta sunt, ad comparationem euangelice predicationis, ad quam postmodum introducti sunt, ualde exigua, et parua fuisse noscuntur. Quod autem ait: mihi primitus facito, hoc uoluit ad omnes credentes ex gentibus, ut non suis meritis  ascriberent, quod obdurato, spretoque Isrele ipsi saluati sunt; sed sibi, qui ut crederent, eisdem misericors exstitit. Quod autem dictum est ad Cain non [a 1Kb] recte offert, qui non recte diuidit, hoc est: qui non Deo, sed sibi omne bonum, quod habet, ascribit: siue aliter, panis subcinericius historia accipienda est legis, que spiritualem intelligentiam opertam continebat littera. Per fermentatum uero panem, Euangelii intelligenda est predicatio, cuius ueteris testamenti tanquam fermentum inserta sunt testimonia. Quod autem pascentem se pauit Helias, ita intelligendum est: uniuersi enim uero fideles, licet sua fide, et piis operibus Deum pascant, tamen, ut hoc habeant, ab illo eisdem condonatur. Omne enim datum optimum, ut scriptum est , et  omne donum perfectum desursum est, a luminum patre descendens. Diuina enim munera metuentibus Deum nequaquam penitus minuentur. Rursum aliter: per panem subcinericium, quem sibi uerus Helias Dominus noster, a nationum Ecclesia ad uescendum precipit exhiberi, quod aliud accipiendum est, nisi penitentium satisfactio? Id ipsum psalmographo sub persona penitentis canente cum dicit : Quia cinerem sicut panem manducabam, et potum meum cum fletu temperabam. His enim satisfactionibus Dominus se pasci hortatur.

Factum est autem post uerba hec: egrotauit filius mulieris matris familie, et erat languor fortissimus ita ut non remaneret in eo halitus. Que dixit ad Heliam: Quid mihi et tibi, uir Dei? Ingressus es ad  me, ut rememorarentur iniquitates mee, et interficeres filium meum? Cui ait Helias: da mihi filium tuum. Quem tollens de sinu eius portauit in cenaculo quo manebat, et posuit eum super lectum suum, expanditque se, ac mensus est super puerum tribus uicibus. Et conuersa est anima pueri ad eum, et reuixit, depositumque de cenaculo tradidit matri sue et ait: en filius tuus uiuit. Que respondit: in isto cognoui, quoniam uir Dei es tu, et uerbum Dei in ore tuo uerum est.

Quod enim dicit filium mulieris nimio languore detentum, ad mortem usque fuisse perductum, hanc intelligentiam habere dignoscitur. Post perceptam enim quis diuinam cognitionem, seu euangelicam predicationem, perceptoque bonorum operum gustu,  pro commissis facinoribus, et preteritis erroribus, in grauissima langueat affictione necesse est; quia, ut scriptum est: [b 1Kb] qui addit scientiam, addit  dolorem: castigatione assidua, uim facit perditioni sue, ut euadere ualeat perpetuam mortem, et uitam consequatur beatitudinis sempiterne: hoc ipsum Paulo Apostolo confirmante, cum dicit : se non esse dignum uocari Apostolum, eo quod persecutus fuerit Ecclesiam Dei, et expugnauerit illam: in descensu enim fontis, originali peccato, ac pristinis uitiis per baptismum, qui  Christo crediderit, moritur. Unde sublatus ad sacri Altaris cenaculum, per unctionem chrismatis, et inuocationem Patris, ac Filii, et Spiritus Sancti, communionemque Corporis, et Sanguinis Domini, uiuificari manifestum est: et tunc ab omni Ecclesia, cuius pueri huius mater figuram gerebat, illa profertur confessio: quia Dominus iehsu uerus Dei filius est, et in gremio Patris, uel dextera sit constitutus, rursumque depositus de altari, cetui fidelium, tanquam matri, redditur uiuus. Siue aliter: postquam enim fidelis quis pristinis uitiis per penitentiam, et satisfactionem, sua mortificauerit membra, sublatus a terrenis cupiditatibus, et carnalibus desideriis, per meditationem legis, ac prophetarum, euangelicaque predicatione uiuificari meruerit, templumque fuerit  diuinum effectus, illuc intentionem animi contendit dirigere, ubi Christus est ad dexteram Patris sedens, et in carne adhuc habitans, conuersationem iam nititur habere in celis. Sed quantumlibet quis homo ad Deum contendat erigere mentem, et per excessum quemdam, theorie se gaudeat in supernis Christo Domino adherere, corporis tamen compellente natura, cui anima iuncta est, ut de supernis ad inferiora rursum retrahatur, necesse est. Quod autem dicit, Heliam se super puerum expandisse, tribusque uicibus mensum fuisse, hoc ipsum explesse Dominum manifestum est, cum per legem, et prophetarum uaticinia, seu propria predicatione salutem protulit gentium populo. Superiora iam figuraliter exposita uerba Helie de uidua, multo aliter apud antiquas  translationes reperiuntur, in quibus Helias Domino supplicat dicens. [c 1Kb] » O Domine testis huius uidue, cum qua ego inhabito apud ipsam, tu male fecisti, ut occideres filium eius. Nihil in hoc dicto moueret animum, si uera pronuntiatio seruaretur. uox est enim non credentis, quod tam male faceret Deus cum ea uidua, que tam pie prophetam susceperat, eo presertim tempore, quo ibi erat, cui protulerat illa totum uictum suum tam exiguum in tam magna, et summa inopia. Ita ergo dictum est, ac si diceret: O Domine testis huius uidue, cum qua ego inhabito apud ipsam: tu ne male fecisti, ut occideres filium eius? Ut subintelligatur, quod utique Dominus testis cordis illius mulieris, uidebat quanta esset pietas, unde etiam Heliam ipsum ad eam miserit, non male  faciendi causa mortificauerit filium eius, sed exhibendi miraculi ad gloriam nominis sui: quo tantum prophetam, et tunc uiuentibus, et posteris commendaret, sicut dicit Dominus , non ad mortem mortuum fuisse Lazarum, sed ut glorificetur Deus in filio suo. Et hoc consequentia probant; ex ipsa etiam fiducia, qua credidit Helias, non ad hoc illud contigisse, ut acerbo luctu hospita eius affligeretur, sed potius ad hoc factum, ut Deus magnificentius ostenderet uidue, qualem Dei famulum suscepisset. Sequitur Scriptura, et dicit: Et insufflauit  puero tuo, et inuocauit Dominum, et dixit: Domine Deus meus, reuertatur nunc anima pueri huius in eum, et factum est sic. Hec ergo deprecatio, qua petiit Helias tam breuiter, et tam fideliter, ut resurgat puer, satis indicat, quo affectu dicta sint superiora. Et ipsa mulier ostendit, ad hoc mortificatum fuisse filium suum, ad quod Helias factum esse presumpserat, cum illa uerba non confirmando, sed renuendo enuntiauerat. Cum enim uiuum recepisset filium suum ait : Ecce cognoui, quoniam homo Dei es tu, et uerbum Dei in ore tuo certissimum est. Multa autem sunt in Scripturis, que nisi illo modo [a 1Kb] ponantur, in contrariam sententiam recidunt, sicuti est : Quis accusabit aduersus electos Dei? Deus qui iustificat. Si quasi confirmans  respondeas, uides quanta peruersitas oriatur, sic ergo pronuntiandum est, ac si diceretur: Deusne qui iustificat? ut subaudiatur, non utique. Ac per hoc apertam puto esse illam Helie sententiam, quam non seruata pronuntiatio faciebat obscuram. «

 Factum est uerbum Domini ad Heliam: uade: et ostende te Achab, ut dem pluuiam super faciem terre. Qui perrexit: et occurrit in itinere Abdie dispensatori regis Achab, et ait: uade, nuntia Achab: adest Helias, qui abiit et nuntiauit ei: uenitque in occursum eius, et ait ad Heliam. Tune es qui conturbas Isrel? Ad quem Helias, non turbaui, inquit, Isrel: sed tu et domus patris tui, qui dereliquisti mandatum Domini, et secuti estis Bahalim. uerumtamen mitte nunc, et congrega  ad me uniuersum Isrel in montem Carmeli, et Prophetas Bahal quadringentos quinquaginta, prophetasque lucorum, qui comedunt de mensa Iezabel. Misit itaque Achab ad omnes filios Isrel, et congregauit Prophetas in montem Carmeli. Accedens autem Helias ad omnem populum ait: usquequo claudicatis in duas partes? Si Dominus est Deus, sequimini eum. Sin autem Bahal, sequimini illum; et non respondit ei populus uerbum. Ad quos rursum ait Helias: ego remansi Propheta Domini solus. Prophete autem Bahalim quadringenti quinquaginta uiri sunt. Dentur ergo nobis duo boues, et illi eligant bouem unum, et in frusta cedentes ponant super ligna: ignem autem non subponant. Ego quoque faciam bouem alterum, et imponam super ligna ignemque non subponam. Inuocent  illi nomina deorum suorum, et ego inuocabo nomen Domini: et Deus qui exaudierit per ignem, ipse sit Deus. Responditque omnis populus et ait:Optima propositio. Dixitque Helias Prophetis Bahal: eligite bouem unum, et facite uos primum, quia plures estis. Et fecerant ita: inuocabuntque nomen Bahal de mane usque ad meridiem, et non erat uox, nec qui responderet . . . . Incidebantque se secundum ritum suum  cultris, et lanceolis, donec perfunderentur sanguine. Cumque transisset meridies, et tempus adesset iam quo sacrificium [b 1Kb] uerum offerri deberet, dixit Helias ad populum: accedite ad me, et accedente ad se populo, curauit altare Domini, quod destructum fuerat, et tulit duodecim lapides iuxta numerum tribuum filiorum Iacob, et edificauit altare in nomine Domini: fecitque aqueductum quasi per duas aratiunculas in circuitu altaris, et imposuit ligna, et ait: implete quatuor hydrias aqua, et effundite super holocaustum, et ligna. Quod cum fecissent, idipsum, etiam secundo, et tertio fieri iussit, repletaque est fossa, et aqueductus, aqua.

[c 1Kb] uide cur Helias etiam hoc facit, et diligenter aduerte. Habebat beatus Helias, et per gratiam prophetice  dignitatis, et per diuini cultus studium, peritiam omnium, que in templis demonum agebantur, scientiam. » Nouerat inter cetera inepta potius commenta, quam callida, etiam huiuscemodi compositam fraudem, qua facilius irretirentur anime miserorum, ut are eorum non simpliciter ante pedes delubri statuantur, sed pendens crepido supra quam structa est, rogus subterranea fornice baiuletur, ad quam ex aduersa parte concaui parietis occultu aditu descendatur, ac per patulas cauernas, preparatos ignes doli minister, sacrificii tempore, clandestinis officiis subministret. Quo attonitus miserorum animus, dum nullas desuper uidet adhibitas flammas, hostiamque cernit ex improuiso comburi, per inuisibilem potestatem ignes celo credat esse delatos.


» Ne ergo hoc incredule mentes etiam de diuinis suspicarentur altaribus, uallum quod fieri preceperat, aqua iussit impleri: ut, si qua esset sub altario fouea, proderetur, uel descendens deorsum aqua, latentes utique ignes exstingueret. Nec uero sufficit semel rigasse locum: tertio id agitur: sed nec hoc est Propheta contentus, ipsa altaris ligna precipit inundari, ut omnis fraudis suspicione submota, diuine potestatis esse uirtutem, nec rex, nec populi, nec ipsi dubitarent Demonum sacerdotes. «

[d 1Kb] Cumque iam tempus esset, ut holocaustum offerretur, accessit Helias ad altare; et exclamauit dicens: Domine Deus meus exaudi me hodie in igne, sicut exaudisti me in aqua, ut cognoscat populus hic, quoniam tu es Dominus Deus Isrel, et ego seruus tuus,  et propter te feci opera hec. Exaudi me Domine, exaudi in igne, et cognoscat populus hic quia tu es Dominus Deus, et tu conuertisti cor populi huius retrorsum. Et ecce clamante eo, cecidit ignis de celo, deuorauitque holocaustum, ac ligna, et lapides, puluerem quoque et aquam, que erat in fossa aqueductus, lambens. Quod cum uidisset omnis populus, cecidit in faciem suam, et ait: Dominus, ipse est Deus. Dominus  ipse est Deus: dixitque Helias ad eos, apprehendite omnes Prophetas infames, et ne unus quidem effugiat de illis. Quos apprehendentes continuo duxit eos Helias ad torrentem Cison, et ibi eos trucidare precepit.

Clementissimus enim Deus, qui non obliuiscitur misereri, nec in ira continet miserationes suas, rursum ad Isrelem filium suum dignatus est mittere, ut eisdem pluuiam euangelice predicationis tribueret. Tres enim anni famis, scientiam sancte Trinitatis populo Iudeorum, uel in toto mundo, defuisse presignabant. Achab uero, cuius nomen interpretatur frater patris, a quo etiam Dei prophetas interfectos pronuntiat Scriptura, principum Sacerdotum typum gerebat. Quod autem dicit Achab ad Heliam [a 1Kb] :  Tu ne es ille, qui conturbas Isrel? hoc ipsum et de Domino, Sacerdotum principes dixisse Pilato leguntur : Inuenimus hunc subuertentem gentem nostram. Hic enim, ut Dominus eis legitur exprobrasse, filii fuere patris sui diaboli, cuius opera facere studuerunt, ut uite sue auctorem crucifigendum impie proclamarent: uos enim   de diabolo patre estis, et opera patris uestri facere uultis. Ille enim homicida est, et ab initio mendax : et in ueritate nunquam stetit. Abdias autem cuius nomen interpretatur seruus Domini, qui etiam, eo tempore, quo Achab Prophetas Domini preceperat trucidari, centum Prophetas in speluncis celauerat, uictum eisdem quotidie administrans, illos quodammodo presignabat, qui  ex principibus Iudeorum occulti discipuli Domini erant , hoc est Nicodemus, et ceteri, quos Euangelista pronuntiat. Prophete Baal, et prophete Lucorum, scribarum, et Phariseorum typum gerebant, qui sacre Legis negligentes precepta, populum propriis traditionibus peruertebant, quibus ue futurum Dominus legitur predixisse. Carmelus uero mons qui interpretatur scientia circumcisionis, Christi prefigurabat Ecclesiam, in qua non preputii circumcisio accipienda sit, scire precipimur: per circumcisionem enim preputii, carnis libidinem luxurie, atque luxuriam sciendum est abscindendam. Per cordis uero circumcisionem, immunde cogitationes intelligende sunt amputande. Bouem uero, quem Helias mactauit in holocaustum,  atque in frusta concidit, uetus intelligendum est testamentum, ex quo ad confutandas Iudaicas superstitiones, ea que de illo scripta fuerant, multis in locis excussisse Dominum Iesum euangelica predicatione manifestat, cum dixisse scribitur : Non legistis, quod dictum est, lapidem quem reprobauerunt edificantes, hic factus est in caput anguli? Et intellexerunt, inquit, scribe, et pharisei quod de illis diceret, etc., que in Euangelio reperiuntur. Bouem uero alterum a falsis Prophetis electum, populum  significat reprobum, per phariseos, atque scribas, seu hereticos, non Deo, sed Diabolo auctori eorum. ab ipsis oblatum. Transactum meridiei tempus, uergentis mundi significabat cursum, in cuius uesperum Dominus iehsu Christus in uerum sacrificium, quod ipse est, se ipsum Patri ad deponenda humani generis delicta obtulit. Altare quod ab Helia curatum est, ex duodecim lapidibus restauratum, Sancte Trinitatis accipienda est confessio, que in Iudeis olim, uel in hereticis destructa fuit, a Domino per Apostolos in Ecclesia reformata est. Ligna uero, que super Altare composita fuerant, crucis patibulum presignabant, in qua dominicum affixum est corpus, quod uerum, et acceptabile Deo Patri fuit holocaustum [b 1Kb] . Quatuor hydrie replete aqua,  totidem numero significabant Euangelia, in quibus baptismi Sacramentum, quod in nomine Sancte Trinitatis datur, habetur preceptum. Ignis quoque, qui lapides altaris, et que super eum fuerant, nec non et aquam uorauit, Sanctum presignabat Spiritum, qui non solum Apostolos, sed cunctos credentes per lauacrum regenerationis in Dei sacrificium assumit, et sanctificat. Falsi uero Prophete, qui ab Helia interfeci leguntur, aduerse accipiende sunt potestates, de quibus Dominum in cruce pronuntiauit Apostolus triumphasse, siue illi accipiendi sunt, qui aduersum Dominum impie proclamasse leguntur : Sanguis eius super nos, et super filios nostros. Quod utique temporibus uespasiani, et Titi expletum, qui legit Iosephum historiographum,  non habebit ambiguum.

Deinde historia sequitur, et dicit [c 1Kb] Ascendit Helias in uerticem Carmeli, et pronus in terram posuit faciem suam inter genua; [d 1Kb] et exorabat Dominum: dixitque ad puerum suum, ascende, et circumspice contra mare septem uicibus. Quod cum fecisset, septima uice apparuit nubecula parua quasi hominis uestigium ascendens de mare, et subito contenebrati sunt celi, et facta est pluuia grandis. Quod enim Helias exorat, ut pluuia tribuatur a Deo, hoc quoque Dominum fecisse pro suis discipulis, et qui per uerbum illorum credituri erant, Euangelista pronuntiat.

Ministrum Helie, cui iussum est contemplari contra mare, omnium prophetarum, qui ante Saluatoris aduentum fuerunt, typum gestasse non dubium  est, quibus in gratiam Spiritus Sancti per omne tempus, quod ante aduentum Saluatoris precessit, incarnationem illius prestolare datum est. Nubecula parua, que uelut uestigium hominis ascendisse de mari describitur, Dominus, ac Redemptor noster accipiendus est: sicut enim uestigium extremum corporis membrum est, ita quoque Dominus iehsu humilis, et paruus, ac pauper in mundo existere uoluit, qui nos a peccato mundaret. Celi contenebrati sunt, quia sancti predicatores diuini uerbi  occulti Sacramentis sunt repleti: pluuia facta est magna, quia euangelicus imber per Apostolorum predicationem totius mundi rigauit fines. Currus Achab, quem Helias accinctis lumbis preibat, Diaboli accipienda potestas est, cui a Domino dicitur : uade retro Satanas; non tentabis Dominum Deum tuum. In tantum enim Diaboli potestas in aduentu Domini inanis exstitit, et infirma, ut nec in porcos dominandi haberet licentiam: nisi ei fuisset permissum.

 Nuntiata sunt, inquit, Iezabel cuncta, que gesserat Helias, et quemadmodum Prophetas occidisset Bahal. Que statim nuntium misit ad eum dicens: hec mihi faciant Dii, et hec addant, nisi hac hora cras ponam animam tuam sicut animam unius ex illis. Quod audiens Helias timuit ualde, et abiit  quocumque eum ferebat uoluntas, uenitque in Bersabee Iude, et illic reliquit puerum suum. Ipse autem perrexit in desertum locum, uiam unius diei. Cumque uenisset illuc, et sedisset subter unam iuniperum, ait: sufficit mihi Domine, tolle animam meam.

[a 1Kb] » Sancti uiri, qui subleuante spiritu ad summa rapiuntur, quamdiu in hac uita sunt, ne aliqua elatione superbiant, quibusdam tentationibus reprimuntur; ut nequaquam tantum proficere ualeant, quantum uolunt; sed ne extollantur superbia, fit in eis ipsarum quedam mensura uirtutum. Hinc est enim quod Helias, dum tot uirtutibus in alta profecisset, quadam mensura suspensus est, dum Iezabel postmodum, quamuis Reginam, tamen mulierculam fugiit. Perpendo quippe hunc mire uirtutis uirum,  ignem de celo trahere, et secundo quinquagenarios uiros cum suis omnibus petitione subita concremare: uerbo celos a pluuiis claudere: uerbo celos ad pluuias aperire, suscitantem mortuos, uentura queque preuidentem: et ecce rursus animo occurrit, quo pauore ante unam mulierculam [b 1Kb] fugit. Considero uirum timore perculsum de manu [c 1Kb] Domini mortem petere, nec accipere: de manu mulieris mortem fugiendo uitare. Querebat enim mortem, dum fugeret, dicens: Sufficit mihi, tolle animam meam, neque enim melior sum quam patres mei. Unde ergo sic potens, ut tot illas uirtutes faciat? Unde sic infirmus, ut ita feminam pertimescat? nisi quia dispensatione superni nutus mensura occulti libraminis  appenduntur, ut ipsi sancti Dei homines, et multum ualeant per potentiam Dei, et rursum quadam mensura moderati sunt per infirmitatem suam? In illis uirtutibus Helias quid de [d 1Kb] Domino acceperat, in istis infirmitatibus quid de se esse poterat, agnoscebat. Illa potentie uirtus fuit: ista infirmitas custos uirtutis.

» In illis uirtutibus ostendebat quid acceperat: in istis infirmitatibus hoc quod acceperat, custodiebat. In miraculis monstrabatur Helias: in infirmitatibus  seruabatur. « Post hec sequitur:  proiecitque se, et dormiuit in umbra iuniperi. Et ecce Angelus Domini tetigit eum, dixitque illi: surge, et comede. Respexitque, et uidit ad caput suum subcinericium panem, et uas aque. Comeditque, ac bibit, ac rursum dormiuit. Tetigitque eum secundo Angelus et dixit: surge, et comede: grandis enim tibi restat uia. Consurgensque comedit, et bibit, et ambulauit in fortitudine cibi illius quadraginta diebus, et quadraginta noctibus usque ad montem Dei [e 1Kb] Oreph. Quid igitur Iezabel? hec faciant mihi Dii, et hec addant; nisi posuero animam tuam, sicut animam unius ex illis. Et audiuit Helias, et fugit uiam dierum quadraginta [f 1Kb] O uiolentiam uerbi! O formidinis eminentiam! audito mulieris uerbo, fugit Helias, et fugit  non una, non duabus, non tribus diebus, sed ingressus est in eo sermo mulieris, et quid ageret, nesciebat, tanti itineris spatio, metu exagitante, iactatus, uelut cum Zephiri flatibus cursu impulse nauis arborem uiolentus ex aduerso turbo corripuit, impletumque reflexit, ita Prophete animum uirtutum uelis nauigantem mulieris perculit sermo, totamque eius nauem per omnes formidinum fluctus turbato rectore iactauit, quid ergo tu Helias? tu enim es, qui uerbo clauseras celum, et fraudaueras imbres, qui mandaueras eri, et diuinos ignes eduxeras, qui falsos salubriter interfici iusseras sacerdotes, qui constanter in faciem exprobraueras Regi, quod ipse, et domus sua populum euerteret Isrel: qui dixeras: uiuit Dominus: Si erit pluuia, aut ros  nisi in uerbo oris mei: qui domum uidue, spicarum aream, et torcular feceras olei, qui omnibus imperaueras elementis, sermonem nunc meretricis audiens, expauisti, et una muliercula profugum fecit, timorisque captiuum. O rem stupendam! uide duos istos, Petrum et Heliam, magnificos uiros, et ceteris clariores, uelut duas ciuitatum arces in sublime porrectas, a mulieribus fatigari. Petrus timet puellam: Iezabel deterret Heliam. Et quia eiusdem culpe uitio uterque subiacuit, amborum naturalis infirmitas unum sortita est proditorem. Fugit ergo Helias uiam quadraginta dierum. Ubi est zeli tui ardor incontinens, ubi constantie flamma? Ubi auctoritas libertatis, cum dicebas: uiuit Dominus, si erit pluuia super terram, uel cum Regem cominus  arguebas, tantaque mirabilia faciens unum adultere non tulisti sermonem? Sed considera, quid in his ostendatur. Quid scilicet, quamdiu homini Domini gratia cooperatur, omnia secunda sunt, omnia fida: elementa seruiunt, et principes prosternuntur, reges adorant, populi uenerantur. Si uero se, semel perfectionis, uel correptionis causa supernum ab homine suspendat auxilium, confestim fragilitas nature monstratur: mox insurgunt que uidebantur esse subiecta: que prius ut Dominum metuebant incipiunt  esse terrori. Iezabel, que interpretatur fluxus uanus, Synagoge gestauit typum, que uanis superstitionibus seruiens, in Euangelica predicatione credere noluit, et auctorem uite persequens, sicut et Iezabel Heliam, exstinguere magis, quam credere maluit. Puer Helie, qui in Bersabee, qui interpretatur puteus iuramenti, dimissus est, Sacerdotale accipiendum est ministerium, quod templo Domini in Hierusalem, cultui exhibebatur diuino. Desertum uero, ad quod uia unius diei Helias legitur peruenisse, et sub arbore iuniperi quieuisse, uniuersus accipiendus est mundus, qui propter demonum cultum in maligno fuerat positus, ad quem Dominus relicta Iudea, per predicatores suos transire dignatus est, et ibi quasi dormit, dum per fidem in cordibus  fidelium requiescit. Arbor uero iuniperi agrestis, atque inculta, Ecclesiam presignabat ex gentibus, que sacrarum Scripturarum nequaquam fuerat exculta preceptis, ad quam Isreliticum Regnum transiturum Dominum predixisse, Euangelista pronuntiat : Auferetur a uobis  Regnum, inquit, et dabitur genti facienti uoluntatem Dei. uiam uero unius diei, quam Helias egisse legitur, unitas intelligenda est Trinitatis, quam euangelica predicatio cunctis nationibus introduxit. Panis subcinericius, et uas aque, quid aliud indicant, nisi gentium penitentiam, et lacrymarum effusionem, quibus Dominus ualde reficitur?

. Post hec peruenit, inquit, Helias ad montem Dei [a 1Kb] Oreph, et mansit in spelunca.  Et ecce sermo Domini ad eum dixitque illi. Quid hic agis Helias? at ille respondit: zelatus sum pro Domino Deo exercituum, quia dereliquerunt pactum Domini, filii Isrel, altaria tua destruxerunt, et prophetas tuos occiderunt gladio: et derelictus sum ego solus, et querunt animam meam, ut auferant eam.

[b 1Kb] » Fugiens ergo Helias uenit ad quemdam locum, et obdormiuit ibi, et uenit ad eum Dominus. Dominus scilicet ad seruum et ait : Quid tu hic Helias? uelut notans eum timoris, et fuge. Quid tu, inquit, hic Helias? putasne fugisti? et furor te unius muliercule profugum fecit? Ubi est illa constantia? ubi libertas? Disce de cetero non tibi ipsi confidere, nec proprie, cum res secundo cursu feruntur, imputare uirtuti. uerumtamen Helias respondet,  et dicit: aliud quidem mente retinens, aliud ore depromens : Domine Prophetas tuos occiderunt: altaria tua demolierunt; et ego relictus sum solus, et querunt animam meam. Hoc est, hec cogitatio, que tantum Prophetam de ipso deiecit fastigio meritorum, communemque hominem demonstrauit. Denique mox eum corripit sermo diuinus. Non ita, inquit, est Helias: falleris, et humane cogitationis laqueis irretiris. Non idcirco fugisti, nec te ideo, quod solus esses, Regina perterruit. Nec enim tu es tantummodo, qui non adoraueris Bahal: sunt mihi fideles famuli, sunt multi amici,  et septem millium uirorum electorum electissima uirtus, quam nec error humanus inclinare, nec inanis glorie cogitatio potuit eleuare  Hi omnes non curuauerunt genua ante Bahal; sed in stabili poplite ad instar celestis exercitus me semper adorant. Fugisti ergo, non quod in te solo furor adultere deseuiret, sed quod tibi hanc electionem genuerit magnitudo uirtutum, ut tam arrogantem ferres de genere humano sententiam, erasque paulisper mea gratia deserendus, et nisi tibi tante elationis frena laxassem, lapsum incurreres grauiorem, et disceres bona facta non tue uirtuti ascribere, sed diuine. Non igitur alia ex causa fugisti, nisi quod, secedente gratia mea mulier te minaci sermone deterruit. Consideremus ergo quanta uis  fuerit in adultere sermone, gratia recedente, quanta fortitudinis magnitudo. Quadraginta diebus oberrat fugiens Helias per inuia, et deserta, tantique ingenii uir metu consternatus non sentit esuriem. Quid agis Helias? ubi est, ut sepe iam memini, illa omnibus stupenda fiducia? ubi os illud metuendum? ubi lingua terribilis alternis imperans elementis? Sed hec tibi, ut dixi, constabant gratia ministrante. uide ergo quemadmodum leuitate culpe permittitur iacere tantus Propheta, ut emendatus elationis uitio, atque correptus, integro uestiatur moderationis, et clementie indumento. «

» Iam ergo eruditi sumus, et docti in Petro atque Helia, quemadmodum eos Dominus nostri causa patitur circumscribi delicto: quemadmodum illos fidei,  pietatisque signiferos, et generis humani columnas, permiserit metu dominante quassari, ut populorum essent exemplum, a Deo sibi non peccandi gratiam minime condonatam, ne cum ipsi a culpis essent, ac uitiis alieni, peccatoribus diri existerent, et crudeles; sed cum forte quis fuerit delicto preuentus, non statim abiiciant, non condemnent iacentis affectum: sed impartiantur uiscera caritatis, porrigant manum, et erigant lapsum, spem ei diuine clementie promittentes, sicque etiam se uiuere exemplo ipsorum commendent magistrorum. Hec autem idcirco diximus, non iustos culpando, sed peccatores ad spem erigendos protulimus. Et primo quidem uirtutes eorum extulimus.: nunc culpas intulimus, ut et iustis formam cautele, et peccatoribus  salutis portum fidelissimum monstraremus. «

Merito queritur quomodo licite sacrificauerit Helias extra templum Dei, quando et ignem de celo impetrauit, et prophetas demoniorum conuicit. Quod mihi non uidetur alia ratione defendi, quam illa, qua defenditur et Abrahe factum, quando filium Deo iussus uoluit immolare. Cum enim iubet ille, qui legem constituit aliquid fieri, quod in lege prohibuit, iussio ipsa pro lege habetur, quoniam auctor est legis. Non enim deesse possent miracula alia preter sacrificium, quibus superarentur, et conuincerentur prophete lucorum: sed Spiritus Dei, qui fuerat in  Helia, quidquid in hac re fecit, contra legem esse non potest, quia dator est legis.

Alia adhuc insuper questio animum pulsat: quare interpellauerit Helias Dominum, quod Isrel derelicto Deo prophetas [a 1Kb] occiderit, et eius destruxerit altaria, cum in lege olim iussum fuisset, non eos posse amplius habere altaria, quam unum, primum in tabernaculo, deinde in templo, nisi quod liquide datur intelligi, quod postquam decem tribus a domo Dauid excise, et a templo, et Hierusalem sunt separate, illi, qui in decem tribubus, que uocabantur Ephraim, cultores diuini nominis erant: et ut putandum est ad illa altaria recurrebant, que olim erexerant Patriarche, Abraham, Isaac, et Iacob, locis competentibus, ubi eis Deus apparuerat, ad hoc  altaria cultores diuini nominis, et si non ad sacrificandum, tamen ad orandum Deum patrum suorum recurrebant. Hec uidentes sacrilegi Isrelite, et idolorum cultores, destruebant, ut nec ibi locus esset, ubi ueri adoratores Dominum precarentur; et hoc est, quod in superiori parte iam premissum est, quod instaurauerit Helias altare Domini quod destructum fuerat.

. Dixitque Dominus ad Heliam: Egredere et sta in monte coram Domino, et ecce Dominus transit, et Spiritus grandis, et fortis subuertens montes, et conterens petras ante Dominum.

Quod autem ait ante Dominum precessisse spiritum grandem, etc. eius aduentum significat ad corda credentium quibusdam occultis, et ineffabilibus signis  esse profuturum. Nam quod ait: Subuertens montes et conterens petras ante Dominum, hoc est quod Apostolus ait : Arma militie nostre non carnalia, sed spiritualia, ad destructionem munitionum . . . , et omnem altitudinem extollentem se aduersus scientiam Dei.

. Non in spiritu Dominus, et post spiritum commotio: non in commotione Dominus, et post commotionem ignis: non in igne Dominus, et post ignem sibilus aure tenuis. [b 1Kb] »Spiritus ante Dominum euertit montes, et petras conterit, quia pauor, qui ex aduentu eius irruit, et altitudinem cordis nostri deiicit, et duritiam liquefacit. Sed spiritui commotionis, et igni non inesse Deum dicit: In sibilo  uero aure tenuis inesse non negat: quia nimirum mens cum in contemplationis sublimitate suspenditur, quidquid perfecte conspicere preualet, Dominus non est. Cum uero subtiliter aliquid conspicit: hoc est quod de incomprehensibili substantia eternitatis audit: quasi enim sibilum aure tenuis percipimus cum saporem incircumscripte ueritatis contemplatione subita subtiliter degustamus. Tunc ergo uerum est, quod [c 1Kb] Deum cognoscimus, cum  [d 1Kb] plene nos aliquid de illo cognoscere non posse sentimus: unde bene illic subditur: Quod cum audisset Helias: operuit uultum suum pallio, et egressus stetit in ostio spelunce.

[e 1Kb] »Quid est quod Propheta cum uocem Domini secum loquentis audiret, in spelunce sue ostio stat, et faciem uelat? nisi quia dum per contemplationis gratiam uox superne intelligentie fit in mente, totus homo iam intra speluncam non est, quia [f 1Kb] animum carnis cura non possidet, sed stat in ostio, quia mortalitatis angustias exire meditatur. Sed iam qui in ostio spelunce consistit, et uerba Dei in aure cordis percipit, necesse est, ut faciem uelet, quia dum per supernam gratiam ad altiora [g 1Kb] intelligentie ducimur, quanto subtilius leuamur, tanto  semper per humilitatem nosmetipsos intellectu nostro premere debemus, nec conemur  plus sapere, quam oportet sapere, sed sapere ad sobrietatem; ne dum nimis inuisibilia discutimus, aberremus, ne in illa natura incorporea corporei luminis aliquid queramus: aurem enim intendere, et faciem operire, est uocem interioris substantie audire per mentem, et tamen ab omni specie corporea oculos cordis auertere, ne quid sibi in illa corporale animus fingat, que ubique tota, et ubique incircumscripta est.«

 Et dixit Dominus ad Heliam, uade reuertere in uiam tuum per desertum in Damascum. Cumque perueneris, unges Azahel Regem super Syriam, et Hieu filium Namsi unges Regem super Isrel,  et Heliseum filium Saphat qui est de Abelmeula, unges Prophetam pro te. Et erit, quicunque fugerit gladium Azabel, occidit eum Hieu: Et quicunque fugerit gladium Hieu, interficiet eum Heliseus. [h 1Kb] Abelmeula urbs est una [i 1Kb] de principibus Salomonis. Est autem nunc uicus , in Auleone, decimo ab Scythopoli milliario distans contra australem plagam, et nunc dicitur [i 1Kb] Betula. »Damascus enim, qui interpretatur sanguinem bibens, siue propinans, totius Mundi typum gerebat, in quo habitatores, illius, immolandi demonibus filios suos sanguinem bibere, ac propinare non est ambiguum. Sanguis enim pro peccato, ac morte ponitur in Scripturis: quam non solum sibi infelices uidebantur  inferre, sed et suis imitatoribus propinabant. Azahel uero, qui interpretatur factura Dei, uniuersarum gentium continebat figuram, cui ualde congruit interpretatio: Dei factura. Opus enim diuinum fuit, ut obdurato Isrele, et signis, atque uirtutibus Domini penitus nequaquam credente, nationum populi cum omni mentis alacritate crederent in crucifixum. Siue aliter factura Dei, id est imago Dei per fidem Christi gentibus constituta,  nulli poterit esse dubium. Nam, ut in Iacob, et Esau figura precesserat maioris quondam filii, primatus, ac benedictio ad iuniorem fratrem translata, ita etiam in istis, Azahele uidelicet, et Hieu, diuina dispensatione intelligimus geri, ut gentium populus, qui fuerat iunior, per Azahelem preponatur in persona Hieu primogenito, ut scriptum est, Isreli, et iuxta Scripture testimonium, populus, qui erat in capite, propter preuaricationes assiduas, et piaculum, quod intulit Domino, factus in cauda est, translatoque ab eodem regno, ut Dominus fuerat protestatus, datum est gentium populo, Dei uoluntatem uidelicet exsequenti. Sed quia diuine pietatis est omnes homines saluos fieri, sicuti Esau, licet iuniori fratri subiectum, nequaquam benedictione priuauit,  ita quoque et hic Helie a Deo predicitur: relinquam mihi septem millia uirorum, quorum genua non sunt curuata ante Bahal. Relinquam enim, ad futurum tempus pertinere, intelligi uoluit, quod in Domini aduentum constat fuisse expletum. Illud pro certo exstitisse intelligendum est, quod qui ex omni Isreli per apostolos Christi fidem susceperunt, septiformi spiritu Christi uncti sunt. Hieu uero, cuius uocabulum interpretatur ipse, uel est, filius uidelicet Namsi, qui interpretatur adtrectans, uel palpans, Apostolorum specialiter prefigurabat personam: illis quippe horum nominum ualde congruit interpretatio. Beati enim Apostoli semper esse pro certo est, qui pro Trinitatis confessione, et ueridica predicatione, Deo et uniuerso Orbi perpetuo uiuunt.  Ioannes quoque in epistola sua cum de uerbo uite, hoc est de Dei filio, qui carnem assumpsit, scriberet, ita effatus est : quem nostris oculis uidimus, et auribus nostris audiuimus, et manus nostre tractauerunt. Quod autem dicitur Helie, Heliseum filium Saphat de Abelmeula unges prophetam pro te: ita intelligendum est: Heliseus enim interpretatur Dei mei salus, Saphat autem iudicans. Abelmeula uero luctus parturiens: Dei enim filius, qui est uera fidelium salus , et cui omne iudicium tradidit pater, in quo iudicio impiis, et incredulis erit luctus parturiens, Gehenne uidelicet cruciatus, qui in substantie sue splendore, atque uirtute non poterat ab omnibus contemplari, ex deitate, ut Apostolus ait  suam inaniens  maiestatem, in Helisei prefiguratione, Serui dignatus est suscipere formam, qui uerus homo ex uirginis utero procreatus, Sanctoque Spiritu unctus. Quod autem ait historia, qui effugerit gladium Azahel, occidet eum Hieu, et qui effugerit gladium Hieu, occidet eum Heliseus, hoc modo intelligi potest. Gladius enim Azahel Syri, illorum doctrina accipienda est, qui ex gentibus dominice Incarnationis, et Passionis, ac Resurrectionis uates inspirati diuinitus exstiterunt, ad confutandos uidelicet iudeorum  doctores, qui hoc mysterium populis occultabant. Gladius uero Hieu, qui super Isrel unctus est, predicatio intelligenda est Ioannis Domini precursoris, qui Saduceos, et Phariseos uenientes ad baptismum suum, increpans dixisse scribitur : Genimina uiperarum: quis uobis ostendit fugere a uentura ira? Gladius preterea Helisei, euangelica accipienda est predicatio, de qua Dominus dixisse scribitur : Non ueni pacem mittere in terram, sed gladium: quia fideles, et iustos quodammodo diuidit, ac separat ab infidelibus et iniustis, et quia in cordibus credentium cupiditates interemit noxias, et uitia uniuersa, atque peccata.

Interea ait Dominus ad Heliam: Reliqui mihi septem millia uirorum, qui non curuauerunt genua ante  Bahal, et omne os quod non adorauerit eum, osculans manum.

[a 1Kb] »Certum est, quod cordis sui oculum per elationis tenebras exstinguit, qui cum recte agit, considerare meliorum merita negligit. At contra magno humilitatis radio semetipsum illuminat qui aliorum bona subtiliter pensat, quia dum ea, que ipse fecerit, facta foris, et ab aliis conspicit, eum, qui de singularitate intus erumpere nititur, superbie tumorem premit. Hinc est, quod uocem Domini ad Heliam solum se estimantem dicitur: Reliqui mihi septem millia uirorum, qui non curuauerunt genua ante Bahal. Ut dum non solum se remansisse cognosceret, de elationis gloria, que ei desingularitate [b 1Kb] surgebat, declinaret. Propheta nempe erat, et sepe  mysteria superna cognouerat. Quid ergo difficile fuit agnoscere in hoc mundo [c 1Kb] fideliter Deo famulos et alios remansisse? Sed hinc solerter intuendum est; oculum cordis elatio quam nequiter claudat, quia qui [d 1Kb] humiliter et occulta Dei [e 1Kb] nouerat, elatus et aperta nesciebat.«

Post hec enim inquit : Helias reperit Heliseum filium Saphat, arantem in duodecim iugis boum. Et ipse in duodecim iugis boum arantibus unus erat. Cumque uenisset Elias ad eum, misit pallium suum super eum, qui relictis statim bobus cucurrit ad Heliam, et ait: Osculer, oro te patrem meum, et matrem meam, et sic sequar te. Cui dixit Helias: reuertere, quod enim meum erat, feci tibi. Reuersus itaque Heliseus tulit par boum, et mactauit  illos, et in aratro boum coxit carnes eorum, deditque populo ad comedendum.

Duodecim iuga boum, uiginti quatuor ueteris testamenti figuraliter accipiendi sunt libri. Duodecim uero aratores duodecim intelligendi sunt Apostoli: sed in omnibus illis Dominus existere dignatus est operator, qui dixit : Sine me nichil potestis facere. Osculum patris, reconciliationis dignoscitur signum. In duobus enim bobus lex accipienda est, et prophetia, quarum umbras, et imagines Dominus  noster, per incarnationis sue, ac passionis mysterium occidit in littera, et in crucis sue coxit aratro, nec non ad comedendum fidelibus prebuit, ut iam non uiuant secundum litteram, sed secundum spiritum.

 Post hec refert Scriptura, quod Benedad rex Syrie obsidens, et impugnare incipiens Samariam ait: Hec faciant mihi Dii, et hec addant: si suffecerit puluis Samarie pugillis omnis populi, qui sequitur me.

Hunc habet sensum. [a 1Kb] »Samaria iuxta morem ciuitatum habebat terram interius [b 1Kb] propter muros pene ipsis muris equalem, ne uidelicet eos sine subsidiis terre adiacentis erectos, creber insistente manu hostili, deiiceret ictus arietis [c 1Kb] . Extrinsecus  autem murorum altitudo longe super faciem terre transcenderat, maxime cum in montis uertice, ut Scriptura refert, fuerit urbs eadem posita. Ait ergo Rex superbus obsessam terrens ciuitatem, quod tantam haberet secum exercitus multitudinem, ut si quisque militum eius, solummodo lapidem, uel cespitem, uel stipitem ad construendum contra urbem, aggerem apportasset, tam sublimis ex eo posset agger exsurgere, qui superficiei ciuitatis ipsius, que erat intra muros, esse uideretur equalis: ita ut ex equo pugnantes contra ciuitatem, tela uel faces mittere possent. Cuius temeritatem arrogantie modesto sermone compescens Rex Isrel ait : Dicite ei. Ne glorietur accinctus eque ut discinctus. [d 1Kb] Alius est autem accinctus, alius discinctus, alius  non accinctus. Accinctus namque est qui cingulo circumdatus incedit, discinctus qui cingulum nuper deposuit: uerbi gratia, uel balneum intraturus, uel lectum ascensurus, uel alteram forte tunicam induturus. Non accinctus, qui nuper tunica indutus, nec dum se addita zone circumpositione muniuit. Sic ergo, et in expeditione castrensi qui positus est, recte accinctus nominatur, id est armis indutus. Qui pugna confecta uictor domum rediit, iure discinctus uocatur, quia nimirum depositis armis optate pacis otium gerit. Qui uero necdum pugnare, neque se ad certamen parare iam ceperat, merito non accinctus esse dicitur. Ait ergo Rex Isrel Regi Syrie glorianti, [e 1Kb] quasi iam cepisset Samariam, quam obsidere ceperat: [f 1Kb] Negligetur accinctus, eque ut discinctus;  ac si aperte dicat: Noli gloriari quasi iam uictor bellici discriminis, qui adhuc in acie positus, quem uictoria sequatur, ignoras. Et uerum profecto dicebat: nam mox inito certamine, Benadab non uictis aduersariis triumphans, sed ceso suo exercitu fugiens domum rediit, Benadab Regem Syrie typum habuisse diaboli, qui princeps est huius mundi, non  dubium est: qui cum [g 1Kb] triginta, et duobus Regibus, hoc est omnibus uitiis suis aduersum humanum genus pugnare non desistit: Achab uero qui interpretatur frater patris, hoc in loco personam gestauit Iudeorum, cum quibus diabolus prius conflictum habuit.«

 Interea sequitur Scriptura de uisione Michee prophete, ubi ait ad Achab: uidi Dominum sedentem super solium suum, et omnem exercitum celi a dextris, et a sinistris eius, et dictum est: In quo deciuiam Achab, ut ascendat, et cadat in Ramoth Galaad? Et dixit unus uerba huiusmodi; et alius aliter. Et egressus unus dixit: ego decipiam Achab. Et dictum est ei: in quo decipies? qui respondit dicens: egrediar, et ero mendax spiritus in ore omnium prophetarum  eius. [h 1Kb] »Quid per solium Domini, nisi angelicas potestates accipimus, quarum alis presidens inferius cuncta disponit? Et quid exercitus celi, nisi ministrantium angelorum multitudo describitur? Quid est ergo quod exercitus celi a dextris, et a sinistris eius stare perhibetur? Deus enim, qui ita est intra omnia, ut etiam sit extra omnia, incircumscriptus est: et ueritas illa, eterna beatitudo, que dextera eius dicitur, sinistram non habet, quia nichil est quod displiceat, quia simul omnia contuetur, simul cuncta aspicit; ea autem, in quibus et bonus spiritus uiuit, et malus, exercitum celi a dextris, et a sinistris eius habere describitur. Unde per dexteram intelligimus angelos electos: per sinistram uero spiritus reprobos. Non enim ministrant Deo  solummodo boni, qui adiuuant, sed etiam mali qui probant, non solum quia a culpa redeuntes subleuant, sed etiam quia redire nolentes grauant. Nec mouere debet quod exercitus celi etiam repulsi angeli uocantur, quia et ipsi quamuis ab ethereo celo expulsi sunt, adhuc tamen in ereo celo demorantur: quas enim suspendi in ere nouimus, aues celi nominamus. Et de eisdem spiritibus Paulus dicit : Contra spiritualia nequitie in celestibus. Quorum caput enuntians ait : Secundum principem potestatis eris huius. Ad dexteram ergo et sinistram exercitus stat, quia uoluntas electorum spirituum diuine pietati concordat, et reproborum sensus sue malitie seruiens, iudicio districtionis eius obtemperat: unde et mox spiritus fallax in [i 1Kb] medio  prosilisse describitur, per quem Achab rex exigentibus suis meritis decipiatur: neque enim fas est credere bonum spiritum, fallacie deseruire uoluisse, ut diceret: Egrediar et ero mendax spiritus in ore omnium prophetarum eius; sed quia Achab rex peccatis precedentibus dignus erat, ut tali debuisset deceptione damnari, quatenus qui sepe uolens ceciderat  in culpam, quandoque nolens caperetur ad penam; occulta iustitia, licentia malignis spiritibus datur, ut quos uolentes in peccati laqueo strangulant, in peccati penam etiam nolentes trahant.« [a 1Kb] Sed quomodo Deus hec agat ubique presens, et ubique totus, ac semper presens, et quomodo eius simplicem, et incommutabilem, eternamque ueritatem consulant sancti Angeli, omnesque ab eodem creati sublimes, et mundissimi spiritus, atque id quod in eo sempiterne iustum uident, pro congruentia rerum inferarum, temporaliter peragant: quomodo etiam lapsi spiritus, qui in ueritate non steterunt propter immunditiam, et infirmitatem concupiscentiarum, et penarum suarum non ualentes presentem intrinsecus contueri, et consulere ueritatem, signa forinsecus  per creaturam exspectent, eisque moueantur, siue ad faciendum aliquid, siue ad non faciendum: quoue modo cogantur eterna lege, qua uniuersitas regitur, uincti, atque constricti, uel sinente Deo operari, uel cedere iubenti, et complecti arduum, et explicare longissimum est.

 Post mortem Achab regnare cepit Ochosias filius eius pro eo, de quo refert Scriptura : Quod cecidit per cancellos cenaculi sui, quod habebat in Samaria, et egrotauit.

Ochosias rex Samarie, qui se a domo Dauid separauit, et per cancellos decidit, hoc significare uidetur, quod heretici, siue schismatici, et si aliquam bone actionis arcem conscendere uidentur, quia tamen  compagem Ecclesie unitatis non habent, quasi patentibus, et non solidis laterum presidiis ad uitiorum semper infima relabuntur, dum diuino destituti auxilio, siue pertinacie fastu intereunt.

 Deinde refert Scriptura eadem, quod idem Ochosias miserit duos principes quinquagenarios ad Heliam, quem quia procaciter eum hominem Dei uocauerunt, illo orante, celesti igne consumpti sunt: tertius autem missus saluatus est. »Figuraliter autem [b 1Kb] quinquagenarius numerus confessio penitentie est, [c 1Kb] per quam declaratur remissio peccatorum. Iudei enim nolentes Christum Deum esse uerum nec principem [d 1Kb] indulgentie largitorem, dicunt ei : quinquaginta annos nondum habes, et Abraham [e 1Kb] uidisti? Hi tales futuro diuini ignis incendio  exstinguuntur, tertius autem [f 1Kb] quinquagenarius, qua conuersus ad fidem Trinitatis, demonstrat penitentie sacramenta, idcirco ad indulgentiam meruit peruenire. [g 1Kb] Sciendum est quod Scriptura sacra duobus modis maledictum memorat: aliud uidelicet quod approbat, aliud quod damnat: aliter enim maledictum profertur iudicio iustitie, aliter liuore uindicte. Maledictum quippe iudicio iustitie ipso primo  homine peccante prolatum est, cum audiuit : Maledicta terra in opere tuo. Maledictum iustitie iudicio profertur, cum ad Abraham dicitur: : Maledicam maledicentibus tibi. Rursum quia maledictum non iudicio iustitie, sed liuore uindicte promitur, uoce Pauli predicantis admonemur, qui ait : Benedicite, et nolite maledicere. Et rursum idem : Neque maledici regnum Dei possidebunt. Deus ergo maledicere dicitur, et tamen maledicere hominem prohibet, quia quod homo agit malitia uindicte, Deus non facit, nisi examine, et uirtute iustitie. [h 1Kb] Nam et sancti uiri cum maledictionis sententiam proferunt, non ad hanc ex uoto ultionis, sed iustitie examine erumpunt. Intus enim subtile Dei iudicium aspiciunt, et [i 1Kb] male foras  exsurgentia, quia maledicto debeant ferire, cognoscunt, et eo in maledicto non peccant, quod ab interno iudicio non discordant. Hinc est quod Petrus in offerentem sibi pecunias Simonem sententiam maledictionis intorsit dicens : Pecunia tua tecum sit in perditionem; qui enim non ait est, sed sit, non indicatiuo, sed optatiuo modo se hoc dixisse significauit: hinc Helias duobus quinquagenariis ad se uenientibus dixit: Si homo Dei sum, descendat ignis de celo, et consumat uos. Quorum utique sententia quanta ueritatis ratione conualuit, terminus cause monstrauit. Nam et Simon eterna perditione interiit, et duos quinquagenarios desuper ueniens flamma consumpsit. uirtus ergo subsequens testificatur, qua mente maledictionis sententia promitur,  cum et maledicentis innocentia permanet, et tamen eum, qui maledicitur, usque ad interitum maledictio absorbet. Itaque ex utriusque partis fine colligitur, quia ab uno, et intimo iudice in reum sententia sumpta iaculatur.«

 Quod enim abstrahendus Helias, atque eleuandus ad celum, iusserit Heliseo, ut resideret in Galgalis: aut in Bethel: aut Hierico: siue Iordane: et ille semper iurauerit per Dominum, quod non relinqueret eum, hoc figurasse uidetur, quod apostolorum in se habuerit figura, qui ab ipsa reuelatione fidei , Christo Domino indiuidue adherentes usque in diem ascensionis eius in celum ab eius comitatu non recesserunt. Cumque transissent Iordanem , dixit Helias ad Heliseum: Postula quod uis, ut faciam tibi, antequam tollar a te. Dixitque Heliseus: obsecro, ut fiat duplex spiritus tuus in me.

Secundum historie fidem duplex spiritus Helie Heliseo collatus est, quia multo plures uirtutes Heliseus, quam Helias operatus est. Tropologice uero duplex spiritus Helie, Heliseo attributus est, quia post ascensionem Domini per aduentum Spiritus  sancti duplex intelligentie donum, hoc est ueteris, ac Noui Testamenti, Apostolis est collatum.

 Cumque pergerent, et incedentes sermocinarentur: ecce currus igneus, et equi ignei diuiserunt utrumque; et ascendit Helias per turbinem in celum. Heliseus autem uidebat, et clamabat: Pater mi, pater mi, currus Isrel, et auriga eius, et non uidit eum amplius.

Currus Isrel, hoc est mente uidentium Dominum, non incongrue Dominus iehsu Christus accipitur, qui electos suos patienter tolerando, uelut in curru portat, atque per predicationem, et disciplinam suam sicut auriga agitat. Moraliter autem. [a 1Kb] »Quid est quod Helias currus Isrel, et auriga dicitur: nisi quia auriga agitat, et currus portat? Doctor ergo,  qui mores populi, et per patientiam sustinet, et sacri eloquii uerbis docet, et currus dicitur, et auriga. Currus, quia tolerando portat: auriga, quia populum bonis admonitionibus exercet. [b 1Kb] Quid est quod Helias ad celum raptus esse dicitur? Nunquid nam eum adhuc in hac carne corruptibili positum, ad illius summe quietis sinum, ante resurrectionem, ascensionemque Domini, credimus esse perductum? Sed aliud est celum ereum, aliud ethereum: celum quippe ereum terre est proximum, unde et aues celi dicimus, quia eas uolitare in ere uidemus. In celum itaque ereum Helias subleuatus est, ut in secreta [c 1Kb] quadam terre regione repente duceretur, ubi in magna iam carnis et spiritus quiete uiueret, quousque ad finem mundi redeat, et mortis  debitum soluat. Subleuatus namque Helias ascensionem dominicam designauit; ille enim mortem distulit, non euasit. Redemptor autem noster, quia non distulit, sed superauit, eamque resurgendo consumpsit, [d 1Kb] eterne resurrectionis sue gloriam ascendendo declarauit. Notandum quoque est, quod Helias in curru legitur ascendisse, ut uidelicet aperte monstraretur, quia purus homo adiutorio egebat alieno. Per angelos quippe illa facta, et ostensa sunt adiumenta, quia nec ad celum [e 1Kb] quidem ereum per se ascendere poterat, quem nature sue infirmitas grauabat. Redemptor autem noster, non curru, non angelis subleuatus legitur, quia is, qui fecerat omnia, nimirum super omnia, sua uirtute  ferebatur: illuc etenim reuertebatur, ubi erat, et inde redibat, ubi [f 1Kb] manebat, quia cum per humanitatem ascenderet in celum, per diuinitatem suam et terram pariter continebat, et celum.« [g 1Kb] Neque enim arbitrandum est Heliam uel sic esse iam, sicut [h 1Kb] erunt sancti, quando peracto operis die, denarium pariter accepturi sunt : uel sic quemadmodum sunt homines, qui ex ista uita nondum  emigrarunt, de qua ille tamen non morte, sed translatione migrauit. Iam itaque aliquid melius habet, quam in hac uita posset, quamuis nondum habet, quod ex hac uita recte gesta in fine habiturus est: pro nobis enim meliora prouiderunt , ne sine nobis perfecti perficerentur. Aut si quisquam putat hoc Heliam mereri non potuisse, si duxisset uxorem, filiosque procreasset , quid de Enoch respondebit, qui filiis genitis Deo placens, non mortuus, sed translatus est?  Cur ergo et Adam, et Eua, si iuste uiuentes, caste filios procreassent, nonne eis possent translatione, non morte succedentibus cedere? Nam si Enoch, et Helias  in Adam mortui, mortisque propaginem in carne gestantes, quod debitum ut soluant, creduntur etiam redituri ad hanc uitam, et quod tandiu dilatum est, morituri: nunc tamen in alia uita sunt, ubi ante resurrectionem carnis, antequam animale corpus in spirituale mutetur, nec morbo, nec senectute deficiunt: quanto iustius, atque probabilius primis illis hominibus prestaretur, sine ullo suo, parentumue peccato uiuentibus, ut in meliorem aliquem statum filiis genitis cederent, unde seculo finito cum omni prosperitate sanctorum, in angelicam formam non per carnis mortem, sed per Dei uirtutem multo felicius mutarentur.

Apprehenditque uestimenta sua, et scidit illa in duas partes, et leuauit pallium  Helie, quod ceciderat ei. Heliseus enim Domini, ac Redemptoris nostri figuram gestauit. uestimenta uero illius ueteris testamenti accipiende sunt Scripture, que tunc scisse, hoc est, reuelate hominibus sunt, quando per passionem, et resurrectionem, siue ascensionem ipsius in celos explete sunt. Pallium uero Helie ab Heliseo collectum uirtus accipienda est uerbi, quam ad glorificandam carnem suam mundo reliquit.

 Habitanti Heliseo in Hierico, uenerunt ad eum uiri ciuitatis, et dixerunt ei: Ecce habitatio ciuitatis huius ualde optima est, ut ipse, tu Domine, perspicis, sed aque pessime sunt, et terra sterilis. At ille ait: Afferte mihi uas nouum, et mittite  in eo sal. Quod cum attulissent, egressus ad fontem aquarum misit in eum sal, et ait: Hec dicit Dominus: Sanaui aquas has, et non erit in eis mors, neque sterilitas. Sanate sunt ergo aque usque ad diem hanc, iuxta uerbum Helisei, quod locutus est.

[i 1Kb] Ciuitas Hierico mundi huius presignabat figuram, cuius habitatio secundum conditoris creationem, non simpliciter tantum, sed ualde, ut ab omnibus  cernitur, optima est: aque uero illius pessime, doctrina est accipienda philosophorum, et petarum, hominum uidelicet mentes ad demonum cultus, et libidinem, atque luxuriam prouocans. Terra uero sterilis omne indicat hominum genus: qui relicto creatore Deo, obscuratis sensibus deseruiebant omnibus creaturis. Quem enim in hoc facto miraculo, nisi Dominum Iesum Christum prefigurauerat, qui postquam uerbum caro factum est, atque per ministrum in Iordane fluuio baptizari dignatus est, aquas Hierico steriles, hoc est huius mundi, conuertit in lauacri fecunditatem? ut quidquid ex eis regeneratum fuisset, talem acciperet spiritum. In sale quippe sapientia: in uase uero rudi, caro Domini intelligitur.


 Ascendit Heliseus in Bethel. Cumque ascenderet per uiam, pueri parui egressi sunt de ciuitate, et illudebant ei dicentes: Ascende calue, ascende calue; quibus maledicens in nomine Domini, continuo egressi sunt duo ursi de saltu, et lacerauerunt ex eis quadraginta et duos pueros. Et abiit exinde in montem Carmeli.

[a 1Kb] Heliseus, qui interpretatur Dei salus, personam Saluatoris gestasse non dubium est, qui Saluator ascendens in Bethel, hoc est ad domum Dei celestem, a Iudeis, quasi a pueris insipientibus, subsannatus est; clamantibus iisdem Iudeis: Ascende calue, ascende calue, Crucifige, crucifige in Caluarie loco, ob cuius piaculi facinus plebs Iudeorum decursis duobus, et quadraginta annis post resurrectionem  Saluatoris, et ascensionem in celum, a principibus Romanorum, uespasiano uidelicet, et Tito, quasi a duobus ursis consumpta est; mons uero Carmelus, Ecclesia intelligenda est, ad quam, spreto Isrele, suum Dominus transtulit regnum.

 Mulier quedam, inquit, de uxoribus prophetarum uenit ad Heliseum, et ait: Seruus tuus uir meus, mortuus est, et tu nosti quia timens erat Deum. Et ecce nunc ueniens creditor meus duos filios meos uult tollere in seruitium sibi. Cui dixit Heliseus. Quid habes in domo tua? Indica mihi: et illa, modicum, inquit, olei, quo ungar: ad quam Heliseus, uade et pete tibi uasa non pauca: et ingressa cubiculum tolle de ipso oleo, et mitte in uasis: tu infunde, et filii tui offerant uasa. Cumque impleta fuerint, uende, et redde  creditori tuo: tu autem, et filii tui uiuite de reliquo. Que abiit, et fecit sicut ei uir Dei preceperat.

[b 1Kb] Mulier hec uidua, antiquam sanctorum Patrum, qui sub lege fuerunt, significauit Ecclesiam, que in aduentu Saluatoris, a legalibus preceptis, quasi a legitimo uiro destituta, cum duobus superstitibus filiis, id est gemino populo derelicta est. Creditor huius Ecclesie, diabolus intelligendus est, qui humanum genus ante aduentum Saluatoris per originale delictum, et quotidiana peccata obnoxium tenebat, quia  gratiam euangelice predicationis intra litteram legis, et prophetiam ueteris testamenti non reuelatam apud se continebat. Postquam uero ad cognitionem ueri Helisei, hoc est Saluatoris nostri, peruenire promeruit, eius consilio a uicinis suis plurima uasa uacua petiit, quia post apostolorum predicationem multitudinem credentium ex diuersis gentibus intra domum fidei ad se collegit.

De oleo quoque, quod apud se habebat, in cetera uascula transfudit, quia gratiam spiritualem per ora predicatorum in cunctis gentibus mutauit. De quo oleo, id est diuina gratia, filios suos redemit, quia per donum Spiritus sancti, atque caritatis unctionem a perpetua seruitute peccati semetipsam cum cunctis fidelibus liberauit.


 Factum est autem, ut Heliseus transiret, et erat ibi mulier magna, que tenuit cum, ut comederet panem. Cumque frequenter inde transiret, diuertebat ad eam, ut comederet panem, que dixit ad uirum suum: Animaduertere quod uir Dei sanctus est iste, qui transit per nos frequenter. Faciamus ergo cenaculum paruum, et ponamus in eo lectum, et mensam, sellam, et candelabrum, ut cum uenerit ad nos, maneat ibi, etc.

Mulier ista Sunamitis typum Ecclesie representabat, que priusquam uerum Heliseum, hoc est Saluatorem nostrum, per fidem susciperet, sterilis fuit. Postquam uero eumdem Dominum in hospitio cordis sui suscipere promeruit, populum fidelem, quasi unicum filium genuit. In cenaculo, altitudo fidei:  in lectulo uero, quies spiritualis, atque contemplationis otium prefiguratur. In mensa autem, unitas fidei, et concordia predicationis innuitur. In sella uero, docendi potestas: in candelabro, illuminatio fidei, siue claritas uirtutum exprimitur.

Post hec refert Scriptura  de filio Sunamitis, quem puer Helisei missus cum baculo non resuscitat: per semetipsum uero ueniens, atque ad eius membra se colligens, huc illucque deambulans, et in ore mortui septies aspirans, hunc ad rediuiuam lucem protinus per mysterium compassionis animauit. » Quia uidelicet [c 1Kb] auctor humani generis Deus quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen, terrorem legis protulit, quasi per puerum  uirgam misit: per legem quippe, uirgam Deus tenuerat cum dicebat: si quis hec uel illa fecerit, morte moriatur. A peccati igitur morte timor nos suscitare non ualuit, sed [d 1Kb] tantum uite aspirata mansuetudinis gratia erexit. Sed puer cum baculo mortuum suscitare non ualuit, quia Paulo attestante  nichil ad perfectum adducit lex. Ipse autem per semetipsum ueniens, et super cadauer se humiliter sternens, ad exequanda mortui membra se collegit, quia  cum in forma Dei  esset non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Huc illucque deambulat, quia et Iudeam iuxta, et longe positas gentes uocat. Super mortuum septies [a 1Kb] inspirat, quia per aperitionem diuini numinis gratia septiformis spiritus in peccati morte iacentibus aspirat; moxque uiuens erigitur, quia is quem terroris uirga suscitare non potuit, per amoris spiritum puer ad uitam rediit.«

 Iam nunc historia Naaman Syri persequenda est. Superius ostendimus Heliseum typum habuisse Domini Saluatoris. Naaman uero princeps militie Syrie, qui leprosus erat, et suggerente ancilla ad beatum Heliseum sanandus aduenit, populum  gentium figurauit. Puella uero paruula, que de terra Isrel ab Assyriis capta, et in Syriam ducta, uxori Naaman seruitium exhibebat, et domine sue suggesserat, quod si ad beatum Heliseum pergeret, sanitatem consequeretur, legis accipienda est fama: idcirco uidelicet paruula nuncupata, quia ut Apostolus ait: Nullum ad perfectum perducere ualuit ; omnis enim perfectio in Domino Iesu Christo est: fama quippe eorum, que in lege de castitate, et sobrietate, patientia, iustitia, hospitalitate, pietate, ceterisque uirtutibus habebant Scripture, ad uniuersas peruenerat nationes: quia licet in tempore illo in sola Iudea prophetia floruerit, fieri tamen non poterat, nisi ut etiam ad alias uicinas gentes beata eius notitia perueniret. Et quanquam  eamdem custodire contenderent, tamen uelut captiua eisdem seruiebat, quia idolatrie cultui dedite erant. Tamen audiuit Naaman puellam, et uenit ad Heliseum sanandus a lepra: et populus gentium, qui audiuit famam legis, et prophetiam, ueniens ad Christum, ab omnium peccatorum lepra purgandus. Quid tamen dixit beatus Heliseus per nuntium ad Naaman, uideamus. Ait enim ei : uade, inquit, lauare septies in Iordane. Quod cum audisset Naaman, tantum ut lauaretur septies in Iordane , indignatus est, et uolebat renuere, sed ab amicis suis consilio accepto acquieuit ut lauaretur, et purgatus est. Hoc significauit, quia populus gentium, antequam Christus crucifigeretur, ipse per se Christo loquenti non credidit:  sed postea dicentibus apostolis, ad sacramentum baptismi fideliter uenit. Heliseus namque in prefiguratione futurorum Naaman Syrum uidere noluit, et tamen minime despexit: sic nimirum Dominus iehsu Christus populum gentium, qui eum carnalibus oculis minime uidit, exterum a sua salute non fecit. Dixit ergo Heliseus ad Naaman: ut lauaretur septies in Iordane. Notandum quod sicut Heliseus mittit Naaman ad Iordanem fluuium, ita a Christo populus gentium missus est ad baptismum. Quod autem Heliseus non per se ipsum Naaman aut tetigit,  aut baptizauit, hoc significatum est, quod Christus, non per seipsum uenit ad populum gentium, sed per apostolos suos, quia illis dixit : Ite, et baptizate omnes in nomine Patris, et Filii, et Spiritus sancti: et hoc attendendum est, quia Naaman, qui populum gentium figurabat, in illo fluuio sanitatem recepit, quem postea Christus suo baptismate consecrauit. Quod audiens Naaman, ut lauaretur septies in Iordane indignatus est dicens :Nunquid non meliora sunt flumina regionis mee, flumina Damasci Abana et Pharphar, ut in ipsis lauer, et munder? Hec illo dicente consilium dederunt serui sui, ut acquiesceret prophete consilio.

Quid autem hoc significet, intuendum est. [b 1Kb] Sanctus Heliseus, sicut diximus, typum habebat Domini  Saluatoris: Naaman figurabat populum gentium; quod uero de suis fluminibus sanitatem se recepturum esse credebat; hoc indicabat, quod genus humanum de libero arbitrio, et de propriis meritis presumebat: sed propria merita sine gratia Christi libertatem habere possunt, sanitatem recipere omnino non possunt. Unde nisi ad exemplum Naaman humanum genus consilium Helisei audisset, id est per Christi gratiam donum baptismatis humiliter excepisset, ab originali et actuali lepra liberari non posset. Siue aliter flumina Damasci, quarum aquas Naaman Syrus meliores aquis Iordanis esse opinabatur, huius mundi significant sapientiam, quam populus gentium, priusquam fidem Christi perciperet, pro magno habens, euangelica precepta negligens,  contemnebat. Lauare, inquit, septies dixit propter septiformem gratiam Spiritus sancti, que in Christo Domino requieuit. Denique quando in eo fluuio Dominus baptizatus est, Spiritus sanctus in columbe specie super eum uenit.

Cum ergo in figura baptismi Naaman fluuio descendisset, facta est, inquit Scriptura , caro eius tanquam pueri paruuli. Hanc similitudinem in populo Christiano compleri uidemus, quia omnes qui baptizantur, siue senex, siue iuuenis, omnes tamen infantes appellantur, quia per Adam et Euam ueteres nascuntur, per Christum et Ecclesiam noui regenerantur. Prima generatio perducit ad mortem: secunda generatio perducit ad uitam. Prima generatio filios ire facit: secunda generatio uasa misericordie:  sicut Apostolus dicit: In Adam omnes moriuntur, in Christo omnes uiuificabuntur. Quomodo ergo Naaman senex septies lauando factus est uelut puer, sic populus gentium cum esset peccatis ueteribus senex, et multis iniquitatum maculis, uelut lepra, perfusus, per gratiam baptismi ita renouatur, ut in eo, nec originalis, nec actualis lepra peccati remaneat, et qui fuerat criminum ponderibus curuus, ad exemplum Naaman, salutari lauacro renouatur, ut paruulus, et prima stola induitur. De qua Apostolus ait: Quicunque in Christo baptizati estis,  Christum induistis. In emundatione Naaman Syri decima uirtus ponitur Helisei. Denarius enim numerus consummationem, siue perfectionem demonstrat, quia in fine mundi Dominus legitur aduenisse, in quo uniuersis gentibus lepra infidelitatis adspersis salus cognoscitur attributa. Quod uero, posteaquam mundatus est Naaman, munera obtulit beato Heliseo, et ille accipere noluit, Christi in hoc gratia figuratur, que ideo gratia dicta est, quia gratis datur. Sic enim ipse Dominus in Euangelio discipulis suis dixit:  Infirmos curate, mortuos suscitate, leprosos mundate, demones eiicite; gratis accepistis, gratis date.

Dixitque interea Naaman ad Heliseum:  Obsecro, concede mihi seruo tuo, ut tollam onus duorum  burdonum de terra: non enim faciet ultra seruus tuus holocaustum, aut uictimas diis alienis, nisi Domino soli.

Onus terre duorum burdonum Incarnationis Christi pretendebat sacramentum, cuius mysterium uterque populus ex circumcisione uidelicet et preputio, ob spem eterne beatitudinis portare non renuit.

Post hec refert Scriptura eadem, quod interrogauit Heliseus Giezi puerum suum.  Unde uenis, Giezi? qui respondit: Non iuit seruus tuus quoquam. Et ille ait: Nonne cor meum in presenti erat, quando reuersus est homo de curru suo in occursum tuum? Nunc ergo accepisti argentum, et accepisti uestes, ut emas oliueta, et uineas, et oues, et boues, et seruos, et  ancillas: sed et lepra Naaman adherebit tibi, et semini tuo usque in sempiternum.

[a 1Kb] » Si enim Propheta Heliseus puerum suum Giezi, absens corpore, uidit accipientem munera, que dedit illi Naaman Syrus quem propheta memoratus a lepre deformitate mundauerat, quod seruus nequam, domino suo non uidente, latenter se fecisse putauerat: quanto magis in illo corpore spiritali uidebunt sancti omnia, non solum si oculos claudant, uerum etiam unde sunt corpore absentes ! Tunc enim erit perfectum illud, de quo loquens Apostolus ait:  Ex parte, inquit, cognoscimus, et ex parte prophetamus. Cum autem uenerit quod perfectum est, euacuabitur quod ex parte est. Deinde, ut quomodo posset, aliqua similitudine ostenderet,  quantum ab illa, [b 1Kb] quam facturus est, distet hec uita, non qualiumcunque hominum, uerum eorum qui precipua hic sanctitate sunt prediti: Cum essem   paruulus, quasi paruulus sapiebam, quasi paruulus loquebar, quasi paruulus cogitabam. Cum autem factus sum uir, euacuaui ea que paruuli erant. uidemus nunc per speculum in enigmate, tunc autem facie ad faciem. Nunc scio ex parte, tunc autem cognoscam, sicut et cognitus sum. Si ergo  in hac uita, ubi hominum mirabilium prophetia ita comparanda est illi uite, quasi paruuli ad iuuenem, uidit tamen Heliseus accipientem munera seruum suum, ubi ipse non erat: ita ne, cum uenerit quod perfectum est, nec iam corpus corruptibile [c 1Kb] aggrauat animam, sed incorruptibile nichil impediet, illi sancti ad ea, que uidenda sunt oculis corporis, quibus Heliseus absens ad seruum suum uidendum non indiguit, indigebunt? Nam secundum interpretes septuaginta, ista sunt ad Giezi uerba Prophete:  nonne cor meum [d 1Kb] tecum, quando [e 1Kb] conuersus est [f 1Kb] uir de curru in [g 1Kb] obuiam tibi: [h 1Kb] et accepisti pecuniam, etc. Sicut autem ex Hebreo interpretatus est Hieronymus presbyter: Nonne cor meum, inquit, in presenti erat, quando reuersus est homo de curru  suo in occursum tui? Corde suo ergo se dixit hoc uidisse Propheta, adiutus quidem mirabiliter, nullo dubitante, diuinitus, sed quanto amplius tunc omnes munere isto abundabant, [i 1Kb] cum  Dominus erit omnia in omnibus! Habebunt tamen etiam illi oculi corporei officium suum, et in loco suo uterque erit illis spiritus per spirituale corpus. Neque enim ille Propheta, quia non eis indiguit, ut uideret absentem, non eis usus est ad uidenda presentia; que tamen spiritu uidere posset, etiam si illos clauderet, sicut uidit absentia, ubi cum eis ipse non erat. Absit ergo ut dicamus illos sanctos in illa uita, Deum clausis oculis non uisuros, quem spiritu semper uidebunt. Sed utrum uidebunt, et per oculos corporis, cum eos apertos habebunt, inde questio est.  Si enim tantum [i 1Kb] potuerunt in corpore spirituali, eo modo utique etiam ipsi oculi spirituales, quantum possunt isti, quales nunc habemus, procul dubio per eos uideri Deus non poterit. Longe itaque alterius erit potentie, si per eos uidebitur incorporea illa natura, que non continetur loco, sed ubique tota est. « Giezi minister Helisei, qui cupiditate argenti deceptus, pecuniam a Naaman Syro accepit, et post paululum lepre contagione est percussus, Iude proditoris typum gessisse non dubium est. Sicut enim Giezi ideo seruiebat beato Heliseo, ut pecuniam posset adquirere, ita et Iudas propterea adheserat Domino Saluatori, ut fraudem faceret et terrenas diuitias congregaret. Denique sic de illo in Euangelio scriptum est:  Quia fur erat, et loculos  habebat, et ea, que mittebantur, exportabat. Nam Giezi, qui gratiam magistri potuerat promereri, sicut dominus suus consecutus fuerat beati Helie, cupiditate uictus meruit in eternum crudeli lepra perfundi: Iudas uero per amorem pecunie, et apostolatus gratiam perdidit, et laqueo uitam finiuit: ac sic intelligimus omnes malos sacerdotes intra Ecclesiam intus in anima peccati lepra fuisse perfusos, qui contra dominica precepta ministerium, quod  gratis acceperunt, gratis non administrant: et pro omni opere, quod in Ecclesia gerunt, non futuram mercedem, sed presentem querunt retributionem.

Potest enim Giezi Iudeorum populum figurari, qui eo tempore peccati lepra percutitur, quo ab eo gentium populus liberatur. Denique sic infideles Iudei in passione Domini clamauerunt:  Sanguis eius super nos et super filios nostros. Tunc enim peccati lepra perfundi meruerunt, quando super celestem medicum ore sacrilego clamauerunt:  Tolle, tolle: crucifige eum. Ergo eo tempore in illis remansit lepra, quo ad nos transiit gratia. Denique sic et Apostolus Paulus ad eos locutus est, dicens:  uobis, inquit, oportuit primum loqui uerbum Dei: sed quia uos indignos iudicastis  eterne uite, ecce conuertimur ad gentes. Quando doctrina Apostolorum ad gentes transiit, tunc in miseris Iudeis peccati lepra remansit.

 Post hec refert Scriptura, quod eunte beato Eliseo cum filiis prophetarum ad Iordanem fluuium, dum sibi ligna conciderent, ceciderit securis in aqua: et ille, de cuius manu corruit, clamauerit ad beatum Eliseum:  Heu heu, et hoc ipsum mutuo acceperam. Post hec in loco, ubi securis illa ceciderat, Beatus Eliseus misit lignum, et natauit ferrum.

[a 1Kb] » Dominus iehsu Christus, cuius figuram Eliseus gestauit, cum per presentiam corporis sui Iudeorum impietatem, tanquam infructuosam arborem succidere uellet, quia de illo Ioannes dixerat:   Ecce securis ad radicem arborum posita est. Item interueniente passione, corpus illud uelut manubrium deseruit, et in inferni profunda descendit. Quod in sepultura positum, ad uitam, tanquam ad manubrium suum spiritu redeunte surrexit. « Siue aliter: Eliseus namque typum habuisse Domini Saluatoris frequenter supra iam diximus. Sed in puero illo filio prophete, cuius securis de manu lapsa est, non incongrue Christus Dominus intelligitur: securis illa, que cecidit, Adam, siue totum genus humanum significasse uidetur. Tenebat ergo filius prophete securem in manu sua: et Dominus ac Saluator noster humanum genus, quod creauerat in manu potentie sue: sed quomodo securis illa de manu prophete, et in profundo corruit, ita et genus  humanum cum de manu Dei omnipotentis per superbiam se excussit, cecidit in fluuium luxurie, et omnium peccatorum gurgite se submersit. Securis ergo illa in profundo iacebat, quia genus humanum in omnium criminum abysso, infelici ruina corruerat, sicut scriptum est:  Infixus sum in limo profundi. Iterum  Deueni in altitudinem maris, et tempestas dimersit me. Fluuius enim  ille, ubi securis cecidit, significat preterfluentem, et fugitiuum, et descendentem in uoluptatem, uel luxuriosum seculi huius cursum: fluuius enim a fluendo nomen accepit. Et quia omnes peccatores transitoriis uoluptatibus inherentes fluere dicuntur: ideo securis illa in fluminis limo iacebat oppressa. ueniens uero Eliseus, misit lignum, et natauit ferrum. [b 1Kb] Quid est, lignum mittere, et ferrum in lucem producere? nisi patibulum crucis ascendere, et de profundo inferni humanum genus eripere: ac de omnium peccatorum imo per crucis mysterium liberare. Postquam uero natauit ferrum, misit manum Propheta, et recepit illud, et reddidit ad utilem usum domini sui. Ita et de nobis factum est, qui de manu Domini superbiendo cecideramus, per crucis lignum  ad manum uel potestatem Domini reddimur. Item moraliter: [c 1Kb] » Ferrum in manubrio est donum intellectus in corde: lignum uero per hoc cedere, est praue agentes increpare. Quod nonnunquam dum fluxe agitur, dum lapsus uane glorie in accepta eadem scientia non uitatur, ferrum in aqua perditur, quia ex dissoluto opere intelligentia fatuatur. Quam profecto intelligentiam ad hoc nouimus dari, ut ante dantis oculos ex bona debeat actione restitui. Unde et recte is, qui ferrum amiserat, clamabat: Heu, heu, Domine mi, et hoc ipsum mutuo acceperam: habent enim hoc electi proprium, ut si quando eis in sua scientia furtiua uane glorie culpa subripitur, ad cor uelociter redeant, et quidquid in se ante districti iudicis oculos damnabile inueniunt, lacrymis insequantur.  Qui flentes non solum caute inspiciunt, que mala commiserunt, sed ex accepto munere que reddere etiam bona debuerunt: quia nimirum tanto se amplius peccatores sentiunt, quanto ex neglectis bonis, que agere poterant, debitores tenentur. Recte ergo, qui ferrum perdidit, clamabat: Heu, heu, heu, et hoc ipsum mutuo acceperam, ac si dicat: Illud per dissolutionem negligentie perdidi, quod ut per bona opera redderem ex gratia creditoris acceperam. At nunquam Deus mentem deserit, que in peccatis se ueraciter agnoscit. Unde et mox Eliseus ueniens, lignum deorsum mittit, et ferrum in superficiem attulit: quia uidelicet Redemptor noster, pie nos respiciens, cor peccatoris humiliat, et ei [d 1Kb] qui amiserat,  intelligentiam reformat, lignum mergit, et ferrum [e 1Kb] leuat, quia cor affligit, et scientiam reparat. Unde bene in alia translatione dicitur quod [f 1Kb] infregit lignum, atque iactauit, et sic ferrum sustulit. Lignum namque confringere est, cor elatione conterere. Lignum ad ima iactare, est [g 1Kb] eleuatum cor in [h 1Kb] cogitatione, ut diximus proprie infirmitatis humiliare, atque illico ferrum [i 1Kb] in superficiem redit, quia [i 1Kb] aduersum exercitationis pristinum intelligentia recurrit.  Igitur quoniam donum intellectus, quod accipitur, uix cum tot difficultatibus custoditur, curandum ualde est, ne otio torpeat, curandum ne in exercitatione operis uitio elationis euanescat: sancti namque uiri minime exultant, cum cognoscunt que [a 1Kb] faciunt: sed cum faciunt que [b 1Kb] cognouerunt: et si intelligendo largiores congaudent munere largitoris, merentes tamen considerant debitum operis: ut uidelicet actione persoluant, quod eis [c 1Kb] prorogatum est in [d 1Kb] cogitatione. Stultus namque est debitor, qui gaudens pecunias mutuas accipit, et tempus quo reddere [e 1Kb] debet, non attendit. Moderatur autem letitia accipiendi, quando solerti prouidentia etiam constitutum tempus reddendi cogitatur. «

 Rex autem Syrie pugnabat contra Isrel,  consiliumque iniit cum seruis suis dicens: In loco illo, et illo ponamus insidias: et reliqua. Rex Syrie Samariam obsidens, diaboli gestabat tydeopum, qui ante aduentum Saluatoris Iudeorum populum sua obsidione concluserat, cuius seuitie atque occulte insidie, quas humano pretendebat generi, ueri Elisei, hoc est Domini Saluatoris prescientia, atque uirtute frustrate sunt. Exercitus regis Assyriorum, qui ad capiendum Eliseum ab eo missus est, scribarum et phariseorum habuerunt typum, qui instinctu diaboli ad persequendum Deum instigati sunt, et per uirtutem eiusdem Domini et Saluatoris nostri, iusto iudicio obcecati sunt: et rursum per misericordiam illius, pane uerbi Dei sunt pasti, et aqua scientie refecti. Merito mouet, quomodo  potuerint Syri isti ire in Samariam, si tali erant cecitate percussi, ut omnino nichil uiderent. Hac aurasia [f 1Kb] et illi percussi sunt, qui querebant ostium Loth: hoc enim modo sua calamitate turbati, amentes facti sunt, usque dum irent in Samariam, et ulterius Prophetam tali modo comprehendere non quesiuerunt.

 Factum est autem post hec congregauit Benadab rex Syrie uniuersum exercitum suum, et ascendit, et obsedit Samariam. Facta est autem fames magna in Samaria, et tamdiu obsessa est ciuitas, donec uenundaretur caput asini octoginta argenteis, et quarta pars cabi stercoris columbarum quinque argenteis, etc. Fames Samarie illata inopiam significat uerbi Dei, siue egestatem fidei, per quam diabolus  ante aduentum Saluatoris Dei populum concluserat. Caput asini octoginta argenteis uenundatum significat superbiam, que initium est omnis peccati. Per asinum enim, quod immundum est animal, omnia uitia diaboli prefigurasse non dubium est, quorum, ut dictum est, caput est superbia. Hanc reprobi omnes neglecto decalogo legis, atque ogdoada Euangelii, in qua imago est Dei, in cibum sibi maluerunt absumi, quam panem uerbi Dei. Quarta uero pars  cabi stercoris columbarum, quod quinque argenteis emptum, in cibum sumi dicitur, hoc figurasse uidetur, quod populus reprobus, relicta cultura Dei, atque quinque corporis sensibus subditus, per idolorum culturam, et simulationem, uelut quodam fetore peccatorum pasti, diabolo satisfaciebant. Due mulieres, quarum una famis inopia coctum filium suum comedit, reprobam plebem ex Iudeis significasse non dubium est, que omne bonum, quod in se originaliter habere potuit, inopia fidei consumpta consumpsit: alia uero, que in tale facinus consensum prebere renuit, electam plebem procul dubio figurauit.

 Quatuor ergo uiri erant leprosi iuxta introitum porte, qui dixerunt ad inuicem. Quid hic esse uolumus donec moriamur? etc. Quatuor leprosi,  qui extra ciuitatem positi futuram Isreli [g 1Kb] defensionem pronuntiant, illos indicasse uidentur, qui ex populo Iudeorum immunditiam peccatorum suorum prius ceteris confessi sunt, et ad tantam peruenire meruerunt gratiam, ut uictum atque fugatum diabolum per uictoriam crucis Christi ceteris annuntiarent. Quinque equos, qui in Samaria pre inopia famis tantummodo remansisse dicuntur, carnalem Iudeorum populum sub quinque libris legis derelictum figurasse certum est. Dux ille, qui futuram frumenti abundantiam per Eliseum uenturam audiens, credere noluit, scribarum atque phariseorum gestauit figuram, qui fertilitatem fidei in Ecclesia diuinitus collatam uidit, et quia credere noluit, ob hoc in impietate sua mortuus, a fidelibus conculcatus est.


 Eliseus autem locutus est ad mulierem, cuius uiuere fecerat filium dicens: Surge, uade, etc. Mulier Sunamitis, que ob inopiam famis, consultu Elisei de Iudea ad terram Philistiim transiuit, primitiuam Ecclesiam, que per Apostolos ex circumcisione in Christo credidit, presignauit. Que Ecclesia ob infidelitatem Iudeorum atque inopiam uerbi Dei, que illos obtinuit, reuelante sibi diuino Spiritu, ad populum gentium transmigrauit: hec enim in fine mundi, postquam plenitudo gentium introierit, ad priorem populum reuertens, predicante Elia, electos ex eadem plebe quasi pristinam patronorum suorum possessionem in proprio iure recipiet, et tunc omnis Isrel saluus fiet.

 Anno septimo misit Ioada, et assumens centuriones, et milites . . . precepit illis, dicens . . . Tertia pars uestrum intreat sabbato, etc. [h 1Kb] » Quod ait Ioiada pontifex sacerdotibus, et leuitis in templo, et proferens Ioas filium Azarie, quem sex annis, quibus regnauit Athalia, clam nutriebat in templo: Tertia pars uestrum intreat sabbato, et obseruet excubitum domus regis, tertia autem pars sit ad portam Seir, et tertia pars ad portam, que est post habitaculum scutariorum. Custodietis excubitum domus  Messa. Due uero partes e uobis omnes egredientes sabbato custodiant [a 1Kb] excubitum domus Domini circum regem, et uallabitis eum habentes arma in manibus uestris, etc. Que ibidem dicta, uel facta commemorantur, melius intelliguntur, si de locis templi, in quibus actum est, latius aliqua replicentur. Templum quidem ipsum, exceptis porticibus, quibus omni ex parte sibi adherentibus circumdabatur, habebat intra parietes  sexaginta cubitos longitudinis, uiginti autem latitudinis. Cuius omnis ambitus atrio tres cubitis alto erat circumdatus, habente introitum a parte orientis, cuius in libro Regum ita meminit Scriptura:  Et edificauit atrium interius tribus ordinibus lapidum politorum,  et uno ordine lignorum cedri. Interius uidelicet hoc appellans atrium, eo quod alia circa hoc exteriora sint facta. Porro in uerbis dierum ita:  Fecit etiam atrium Sacerdotum, et basilicam grandem, et ostia in basilica, que texit ere. Atrium uidelicet Sacerdotum hoc nominans [b 1Kb] , quia nimirum ad hoc erat factum, ut ab ingressu templi ceteros arceret, solisque hoc Sacerdotibus licere designaret. Erat autem hoc idem atrium ab australi, occidentali et septentrionali parte uicinius muro templi. Porro ad ortum solis, unde et introitum per gradus habebat, in magnam se prolixitatem a templo protendebat, utpote quod in illa sui parte altare holocausti, in illa luteres bis quinos, in quibus hostie lauarentur, in illa mare eneum, in quo intraturi ad ministerium  sacerdotes lauarentur: in illa Sacerdotum immolantium, et psallentium habebat choros leuitarum. Circumdabatur autem hoc atrium undique uersum a [c 1Kb] longa ede premaxima in quadrum, cuius interior paries  inferius erat per totum in arcubus constructus, ulterior uero firma soliditate fundatus. Et ianuas habens ereas, ut supra dictum, [d 1Kb] memorauimus; et ostia in basilica, que texit ere; que etiam porticibus communita maximis, et opportunis erat discreta cenaculis. Et rursum extra hanc edem in gyro [e 1Kb] altera simili schemate facta [f 1Kb] : sed et tertia nichilominus circa illam eodem ordine facta per gyrum, interiora omnia longe, lateque circuibat: In hoc tantum a prioribus distans  edibus, quod orientalis, et septentrionalis eius paries ostia minime habebat, eo quod uterque eorum ad muros pertineret ciuitatis. Hec autem sunt atria, de quibus canitur in Psalmis:  Qui statis in domo Domini, in atriis domus Dei nostri: et quoniam ipsa domus Domini in editiore loco constructa erat, fiebat, ut atria, quanto exteriora [g 1Kb] fuerint, tanto altiores haberent parietes, utpote inferius fundamenta habentes, adeo ut ultima quadringentos  in altitudine cubitos haberent, nec tamen equande templi altitudini aliquantulum propinquarent. Quorum omnium in libro Paralipomenon  ita generalis fit mentio: Dedit autem Dauid Salomoni suo descriptionem porticus, et templi, et cellariorum, et cenaculi, et cubiculorum in aditis, et domus propitiationis, nec non et omnium que cogitauerat, atriorum et exedrarum per circuitum in thesauro domus Domini, et in thesauris Sanctorum. Sed et Iosephi Scriptura,  uel pictura ab antiquis formata, plenius, quo sint hec ordine facta, distinguit. His uero ita compositis, in Sancta Sanctorum summi tantum Sacerdotis erat semel in annocum sanguine hostiarum ingredi; in sanctuario ante oraculum Sacerdotes tantum purificati introibant.  In atrio interiore Sacerdotes omnes, et Leuite. Circa hoc atrium sub  diuo, uel si tempestas arcebat, in edibus circumpositis uiri Isrelite ad orandum, siue ad audiendum uerbum Dei [h 1Kb] conueniebant. In tertio ordine atriorum stabant ad orandum mulieres Isrelitice sub  diuo: uel si tempestas non sinebat, proxima circumpositarum edium tecta subibant. Porro in ultimo ordine atriorum gentiles, qui ad orandum forte conuenerant, intrabant. Ubi etiam post tempora dispersionis ii, qui de gentibus nuper aduenerant Isrelite, [i 1Kb] diebus septem purificati, sic tandem, interiora sanctorum petebant. Que autem intra atria, uel in atriis erant pauimenta, lapide uario sunt omnia strata. Ita uero ostia in edibus contra inuicem posita erant, ut ii etiam, qui in ultimis  consistebant, templum possent intueri. Erant autem sortes uiginti quatuor, et Sacerdotum, et Leuitarum, et Ianitorum, qui per totidem septimanas sibi ex ordine succederent, sabbato noua turma intrante ad officium, et post Sabbatum ea, que proxima septimana ministrauerat, domum redeunte. Sed hic pontifex proponit necessitatem augendi circa nouum regem exercitus, et eos, qui intrandi septimanam habebant ordinem, suscepit, et illos, qui iam suam septimanam ministrando impleuerant, ne abirent, retinuit. Qui alios quosque Leuitas de cunctis urbibus Iuda simul, et principes familiarum Isrel, missis in hoc centurionibus Hierosolymam, congregauerat, ut uerba dierum narrant,  quos educturus filium regis tali ratione distinxit, ut omnes,  qui impleuerant sabbatum, et egressuri erant, in duas diuisi partes regem in interioribus atrii locis armati circumstarent: reliqua uero multitudo, id est qui non erant de stirpe Leui, exteriores atriorum ianuas contra furorem regine, si quid forte aduersi moliretur, custodirent. Porro hic qui nuper ad sabbatum uenerant Sacerdotes, Leuite, et Ianitores in tres diuisi partes, domum regis, id est palatium, obseruarent: ne uel hoc regina collecto exercitu  contra regem, defenderet: Seruarent et portam habitaculi scutariorum, per quam de templo ad palatium descendebatur, sicut infra [a 1Kb] dicitur: duxeruntque regem de domo Domini, et uenerunt per uiam porte scutariorum in palatium, et sedit super thronum regum, ubi etiam porta [b 1Kb] Siref, et domus Messa, que cum porta scutariorum nominatur, esse uidentur. Scutarios autem tutores [c 1Kb] Regum appellat, testante libro Paralipomenon:  quia cum Roboam scuta erea pro aureis fecisse commemorasset, adiecit: Et tradidit illa principibus scutariorum, qui custodiebant uestibulum palatii: in quo uidelicet libro distinctius hec cuncta replicantur: Tertia pars uestrum, qui ueniunt ad sabbatum Sacerdotum, Leuitarum, et Ianitorum erit in portis; tertia uero pars ad domum regis, et tertia in porta, que appellatur  Fundamenti; omne uero reliquum uulgus sit in atriis domus Domini, nec quisquam alius ingrediatur domum Domini, nisi Sacerdotes, et qui ministrant de Leuitis: ipsi tantummodo ingrediantur, [d 1Kb] qui sanctificati sunt, et omne reliquum uulgus obseruet custodias Domini. Leuite autem circumdent regem, habentes singuli arma sua, etc.

 »Quod sequitur de eodem: [e 1Kb] Produxitque filium regis, et posuit super eum diadema, et testimonium, in diademate insigne capitis regium: in testimonio designat decreta legis Dei, quibus quid agere rex debeat, et qualiter uiuere, precipitur. Denique in libro uerborum dierum apertius:  Et imposuerunt, inquit, ei diadema,  dederuntque in manu eius tenendam legem. Et magne utique erat, salutarisque prudentie, ut per tyrannice, impieque regine necem, succedente in regnum filio regis legitimi, cum ipso [f 1Kb] regum habitu, simul disciplina legis Dei seruanda committetur, et qui se prelatum populo regendo uideret, ipse se regendum diuinis legibus subdi debere meminisset. «

 Et non fiebat ratio his hominibus, qui accipiebant pecuniam, etc. [g 1Kb] » Quod instaurantibus templum Domini tempore prefati regis Ioas dicitur: Et non fiebat ratio his hominibus, qui accipiebant pecuniam, ut distribuerent eam artificibus, sed in fide tractabant eam, deuotionem ostendit eorum, de quibus sermo est, qui tantum studii in religione habuerint, ut nullus dubitauerit, quin pecuniam Domini sine  alicuius fraudis suspicione tractarent: et hanc de erario sublatam fideliter artificibus ad muniendam domum, prout singulis opus esset, offerrent.

 Post hec mortuus est, inquit, Eliseus, et sepelierunt eum. Latrunculi uero de Moab uenerunt in terram ipso uidelicet anno. Quidam autem sepelientes hominem uiderunt latrunculos, et proiecerunt cadauer  in sepulcro Elisei, quod cum tetigisset ossa Elisei: continuo reuixit homo, et stetit super pedes suos.

Latrunculi enim Moab figuraliter demones intelligendi sunt, qui ad incestum et omne opus execrabile uitiorum stimulis perurgent infelicium mentes. Qui uero mortuum sepeliebant, ii accipiendi sunt, qui, ut Apostolus Iacobus ait:  Impios et peccatores ab errore uie sue assidua exhortatione conuertunt ad tramitem pietatis, et castitatis, animasque eorum saluantes a perpetua morte, cooperiunt multitudinem peccatorum.

Siue aliter. Sepelientes mortuum, ac latrunculos fugientes illi merito appellandi sunt, qui pie uiuere uolentes in Christo, fugiunt, ac declinant uitia uniuersa, atque peccata, que mortem uidelicet operantur, corporaque in fontem proiiciunt baptismi, in  quo secundum Apostolum credentes sepeliuntur cum Christo , ut per communionem corporis, et sanguinis eius deinceps possint uiuere cum Christo.

 Ipse  percussit Edom in ualle Salinarum decem millia, etc. Quod dicitur de Amasia rege Iuda: Ipse percussit Edom in ualle Salinarum decem millia et apprehendit petram in prelio, uocauitque nomen eius [h 1Kb] Iethel. [i 1Kb] » uallis Salinarum erat, ubi sales faciebant, uel feno uidelicet salsuginis, ut multis in locis deciso, exsiccato et incenso, uel aquis puteorum sale feruefactis, et usque ad salis firmitatem coquendo perductis, uel alio quolibet ordine, quo sal fieri consueuit,  in quo etiam loco Ioab duodecim millia Idumeorum percussisse legitur. Nec pretereundum quod pro ualle Salinarum uetus editio quasi nomen regionis [i 1Kb] Gemela posuit. Petra autem ciuitas est Arabie nobilis in eadem terra Edom, que in libro Numerorum Recem dicitur, et ab Assyriis hodie usque sic appellatur. [k 1Kb] Iecethel uero, quod Amasias uictor ei nomen imposuit, interpretatur cetus Dei, uel auxilium Dei, agente eo fideliter, ut perenni inderetur memorie, quod hanc, uel cetus populi Dei, uel Deo adiuuante, ceperit. «

 Ipse restituit terminos Isrel ab introitu Emath etc. [l 1Kb] » Quod dicitur de Hieroboam rege Isrel:Ipse restituit terminos Isrelis ab introitu Emath, usque ad mare solitudinis, Emath, que nunc  Epiphania dicitur, septentrionalis erat terminus Isrelis: Mare autem solitudinis, quod hebraice dicitur Araba, mare mortuum designat, quod in longitudine per stadia DLXXX usque ad [m 1Kb] Zoaras Arabe in latitudine per centum quinquaginta usque ad uicina Sodomorum [n 1Kb] pretenditur. «

[o 1Kb] Et unaqueque gens fabricata est Deum suum, etc.  » Quod dicitur de his, que in Samariam a rege Assyriorum adducte sunt, nationibus, et unaqueque gens fabricata est Deum suum, posueruntque eum in fanis excelsis, que fecerant [a 1Kb] Samarie gens, et gens in urbibus suis, in quibus habitabant. uiri enim Babylonii fecerunt Sochoth Benoth: uiri autem Cutheni fecerunt Nergel. Et uiri de [b 1Kb] Emetha fecerunt Asima. Porro Heuei fecerunt [c 1Kb] Nebaaz, et Thartha. In libro quidem locorum legitur, quod Benoth, et Nergel fuerunt ciuitates, quas construxerunt in regione Iudee Samaritani, qui de Babylonia transierant. Asima quoque oppidum quod edificauerunt, qui ad eam uenerant de Emath. Nebaaz etiam, et [d 1Kb] Tartha ciuitates, quas Heuei in eadem Iudee terra condiderunt. uidetur autem iuxta consequentiam sermonis,  etiam idolorum, quibus [e 1Kb] he gentes prius in terra sua seruierunt, hic posse uocabula intelligi, [f 1Kb] quia cum dictum esset, et unaqueque gens fabricata est Deum suum, quasi ad expletionem sententie subiunctum est: uiri enim Babylonii fecerunt Sochoth Benoth, id est tabernacula Benoth. Et melius, ni fallor, faceret interpres, si Sochoth latine in tabernacula uerteret, et nomen idoli Benoth absolute poneret: et sicut in sequentibus manifeste dicitur:  Hi autem, qui erant de Sepharuaim, comburebant filios suos igni Adramelech, et Anamelech diis Sepharuaim: ubi ostenditur Adramelech, et Anamelech idola fuisse urbis Sepharuaim: ita uidetur consequens, ut etiam Nergel Cuthenorum, Asima Emathenorum, Nebahaz, et Tharthac idola fuerunt Eueorum.


 Anno quartodecimo regis Ezechie ascendit Sennacherib rex Assyriorum super omnes ciuitates Iude munitas, et cepit eas, etc. Historia manifesta est, et interpretatione non indiget. [g 1Kb] In uerbis autem Rabsacis arrogantia consideranda est, que uelut quedam contraria fortitudo imitatur consuetudinem prophetarum, ut quod illi solent in prologis ponere; hec dicit Dominus, quo auctoritatem et magnitudinem loquentis ostendant, iste nunc dixerit: Hec dicit rex magnus, rex Assyriorum. Consideremus uerba Rabsacis, [h 1Kb] » ac primum quod dicit: [i 1Kb] Confidis super baculum arundineum confractum istum, super Aegyptum, falsum est: nulla enim narrat historia, quod Ezechias ad Aegyptios miserit, et Pharaonis auxilium postularit, quodque infert:   Si responderis mihi, in Domino Deo nostro confidimus, uerum est: sed rursum iungit mendacium ueritati, quod  abstulerit Ezechias excelsa illius, et altaria: hoc enim non contra Dominum, sed pro Domino fecerat, ut idololatria, et ueteri errore destructo, iuberet Dominum adorari in Hierusalem,  ubi erat templum eius. Quodque paucitatem obsessorum uolens ostendere,  equorum duo millia pollicetur, quorum Ezechias ascensores prebere non posset, non de imbecillitate uenit populi Iudeorum, [i 1Kb] qui equitandi carebat scientia, sed de obseruatione mandatorum Dei, qui per Moysen super regem preceperat Isrel:  Non multiplicabit sibi equos, et uxores plurimas non habebit. Ad id autem, quod dixerat:  Si responderis mihi, in Domino Deo confidimus, etc., callide, prudenterque respondit, se non sua uoluntate, sed Domini uenisse preceptis [k 1Kb] .

» Et dixit Heliachim, et ceteri ad Rabsacen: [l 1Kb] Loquere ad seruos tuos Syra lingua, siquidem intelligimus eam, etc. Accusatio Rabsacis Ezechie testimonium  est, quod captis cunctis Iudee urbibus, confisus in Domino sit [m 1Kb] , dixeritque ad populum: . Nolite timere, nec paueatis regem Assyriorum, et uniuersam multitudinem, que est cum eo: multo enim plures nobiscum sunt, quam cum illo; cum illo enim est brachium carneum: nobiscum Dominus Deus noster, qui auxiliator est nostri, pugnatque pro nobis. Et confortatus est, inquit, populus huiuscemodi uerbis Ezechie. Unde Rabsaces destruere uult quod ille construxerat, et loquitur ad populum:  Non seducat uos Ezechias, et non uobis tribuat fiduciam super Domino Deo. Rursumque adiiciens comminationem, et terrorem, ut  comedant, inquit, stercora sua, et bibant urinam pecudum suorum [n 1Kb] uobiscum. Per que ostendit fame  eos, et penuria, sitique esse capiendos, simulque illecebras iungit formidini, ut quos terrore non uicerat, repromissionibus et persuasione decipiat dicens:  Facite mecum quod est utile. Ergo sensus est: Facite  quod uobis prosit, et in benedictionem proficiat uestram. Siue hoc dicit: Benedicite regi Assyriorum, et laudate eum: ut Dominum confitemini, ut premia consequamini: et donec reuertar de Aegypto, siue capta Lomna redeam, habitate in urbe uestra, et rebus uestris fruimini: postea autem:  ueniam et transferam uos in terram, que similis est terre uestre. Quidam putant terram eis Medie repromitti, que habebat terre Iude similitudinem, tam in situ, quam in frugibus. [o 1Kb] Quodque infert: Ubi est Deus Emath,  et Arphad, et Sepharuaim, Ana, et Aua? Nunquid liberauerunt Samariam de manu mea? Ostendit harum omnium ciuitatum, siue gentium diis seruisse Samaritas, et quia non erant dii, sed idola, merito cultores uanitatis, ut decebat esse [p 1Kb] submersos. Est autem Emath urbs Celesyrie, que nunc Epiphania  dicitur: iuxta [a 1Kb] Emesan, ut supra monuimus. [b 1Kb] Arphat urbs Damasci, quam expugnatam a rege Assyriorum etiam Hieremias scribit:  Sepharuaim, quod numero plurali libros, uel litteras sonat, nomen est locorum, de quibus Assyrii transmigrantes habitauerunt in Samaria, ut in locorum libris inuenimus. uerum in Isaia hoc quoque uocabulum esse ciuitatis apparet, ubi aperte dicitur:  Ubi est Deus urbis Sepharuaim? tametsi pluraliter dictum, ut Thebarum, Athenarum. Pro Ana, et Aua uetus editio quasi unius urbis nomen [c 1Kb] Ana, et Aua posuit. Et quidem in Hebreo ita scriptum est: uerum quia syllaba u, que in medio nominis posita est, coniunctionem apud eos significat, potest etiam ita distingui ut dicantur Ane et Gaue,  ut Aquila transtulit, siue Anua et Auua, ut noster uertit interpres. «

 Tacuitque omnis populus, et non respondit ei quidquam. Siquidem preceptum regis acceperant, ut non responderent. [d 1Kb] » uere iustus Ezechias agebat cuncta fideliter, et uniuersa cum consilio: ideo enim iusserat blasphemanti Assyrio non respondere, ne eum ad maiores blasphemias prouocaret. «

 Et ingressus est Heliachim, et ceteri cum eo ad Ezechiam scissis uestibus. » Perspicua relinquentes, ea tantum, in quibus latens sensus est, disseramus. Scindit uestes, quia Rabsacen audierant blasphemantem.  Scindit et ipse rex uestimenta sua, quia peccatorum suorum, et  populi esse credebat, quod Rabsaces usque ad portas Hierusalem uenerit, et contra Dominum talia sit locutus. Pro regio ergo cultu obuolutus est sacco, et de palatio ad templum gradiens, Heliachim pontificem, et [e 1Kb] Sobnam scribam; et  seniores de Sacerdotibus misit ad Isaiam filium Amos Prophetam. In quo regis consideranda est humilitas atque prudentia. Ipse pergit ad templum, principes populi, et senes sacerdotum non stolis Sacerdotalibus, sed ciliciis coopertos mittit ad Isaiam Prophetam filium Amos.

 Dixerunt, inquit, ad eum: hec dicit Ezechias. Dies tribulationis, et correptionis, et blasphemie dies hec. Tribulationis nostre, correptionis Dei, blasphemie hostium, ponitque similitudinem parturientis  mulieris, et dolentis, quod uenerint filii usque ad partum, et uires non habet parturiendi. [f 1Kb] » Hec iuxta litteram peccatis facientibus uidemus, quia cum hostes irruunt, defensores [g 1Kb] nostri preparantur, sed nullatenus ad preparata conualescunt. Scriptum namque est:  Requiescet super  eum spiritus consilii, et fortitudinis, que utraque sibi necessario iuncta sunt, quia neque uirtus sine consilio esse utilis ualet, neque consilium sine uirtute. Quid igitur prosunt qui per consilium preparantur, dum ad prelium per fortitudinem non procedunt? Afflictus ergo, atque turbatus Ezechias rex loquitur dicens: Dies tribulationis, et blasphemie dies iste, uenerunt filii usque ad partum, et uires non habet parturiens. Filii quippe usque ad partum ueniunt, quando apta consilia usque ad desiderium efficiendi operis procedunt, sed uirtutem non habet parturiens, quia dum infirmus quisque concipit consilia, hec ad utilitatem aliquam per partum operis non producit. « Sequitur:

 Si forte audiat Dominus Deus tuus uniuersa  uerba Rabsacis, quem misit rex Assyriorum Dominus suus. Non enim audemus Dominum omnium nostrum Dominum dicere, quo irascente tanta patimur: sed tuum dicimus Dominum, et hanc habemus ultionis fiduciam: quoniam uiuens Deus blasphematur a cultore idolorum mortuorum.

Cumque uenissent serui regis Ezechie ad Isaiam, preuenit eos Isaias: eodem enim spiritu, quo futura noscebat, etiam absentem regem audierat, et dicit quid respondere deberent domino suo humilitate mixta fiducia conscientie. Dicite, inquit, Domino uestro, qui uester est Dominus meus: etenim Hec dicit Dominus:  Noli timere uerba, quibus non tu, sed ego sum blasphematus: Ecce ego immittam ei spiritum, et audiet nuntium, et reuertetur  in terram suam, et deiiciam eum gladio in terra sua. Ut duo pariter Ezechias, que optabat, audiret; se de obsidione, et periculo liberandum: et inimicum, iratumque regem in sua terra esse moriturum.

 Reuersus est autem Rabsaces, et inuenit regem Assyriorum expugnantem [h 1Kb] Lomna, etc. [i 1Kb] » Pugnasse autem Sennacherib regem Assyriorum contra Aegyptios, et obsedisse Pelusium, iamque extructis aggeribus urbe capienda, uenisse Thracam regem Aethiopum in auxilium: et una nocte iuxta Hierusalem centum octoginta quinque millia exercitus Assyrii, pestilentia corruisse; narrat Herodotus, [i 1Kb] et plenissime [k 1Kb] Berosus Chaldaice scriptor historie.


 Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, etc. Contra Sennacherib regis blasphemias, solita Ezechias arma corripuit, rursumque pergit ad templum, et epistolas eius expandit coram Domino, audacter  Dominum deprecatus, et solum Deum asserit esse uiuentem, per quem idola intelligimus imagines mortuorum.

Misit  autem Isaias ad Ezechiam dicens: Hec dicit Dominus Deus Isrel: Que deprecatus es me super Sennacherib rege Assyriorum, audiui. Iste est sermo, quem locutus est Dominus de eo: spreuit te, et subsannauit te, uirgo filia Sion: post tergum tuum caput mouit, filia Hierusalem. [a 1Kb] » Quia tam audacter Ezechias Dominum deprecatus est, nec misit ad Isaiam, ut prius miserat, non ipse propheta pergit ad eum, sed mittit nuntios, qui ei dicerent uerbum Dei super Sennacherib contra quem rogas, Domini ista sententia est. uirgo filia Sion, et filia Hierusalem, que ideo uirgo appellatur, et  filia, quia ex cunctis gentibus simulacra adorantibus, hec sola conseruat castitatem religionis Dei, et unius diuinitatis cultum. Subsannauit te atque despexit. Et que, ne te ad maiores blasphemias concitaret, presenti non respondebat. Post, te abeunte, mouebit caput suum. Certa de ultione, secura de pena, et hec locutus est: non contra me, sed contra Dominum superbisti, nec ipse per te, sed per seruos tuos, ut maior esset arrogantia blasphemantis. [b 1Kb] Dixisti enim quod in quadrigarum tuarum multitudine ascenderis in altitudinem montium, et iuga Libani excelsa succideris. Cedros atque abietes illius, que uel de cunctis gentibus metaphorice de principibus earum debemus accipere: uel Hierusalem, que interpretatur Libanus; ut cedros eius, atque  abietes ad potentes quoque, et optimates, altitudinem uero summitates illius, saltumque Carmeli referamus ad templum. Quodque infert: Ego fodi, et bibi aquam, et exsiccaui uestigio pedis mei, omnes riuos aggerum: Hoc intelligi potest iuxta historiam, quod pro multitudine exercitus omnia fluenta siccauerit, ut puteos sibi fodere sit compulsus: iuxta translationem, quod omnes populos, qui sub aquarum nomine interdum scribuntur suo uastaret exercitu.

 » Nunquid non audisti que olim fecerim? ex diebus antiquis ego plasmaui illud, et nunc adduxi: eruntque in columnam, collium pugnantium ciuitates munite. Et qui sedent in eis, humiles manu, contremuerunt, et confusi sunt quasi fenum agri, et  uirens herba tectorum, que arefacta est, antequam ueniret ad maturitatem. Habitaculum tuum, et egressum tuum, et introitum tuum, et uiam tuam ego presciui, et furorem tuum contra me, insanisti in me, et superbia tua ascendit in aures meas.

» Hec ex persona Domini contra uerba Assyrii sentienda sunt, quod ad blasphemiam eius sic responderit Dominus. Num ignoras, quod hec, que fecisti, mea feceris uoluntate, et ego hec futura predixerim, ac per te facienda mandauerim? Itaque quod olim decreueram, hoc est expletum tempore,  ut colles,  qui inter se pugnabant, et ciuitates munitissime me contrahente manum meam, nec solitum auxilium prebente eradicarentur, et contremiscerent, ac perirent, et compararentur non oliue, et uinee, fructuosisque arboribus, sed feno, et gramini, herbisque domatum, que frugibus impedimenta sunt, et ante marcescunt, quam ad maturitatem perueniant. Itaque sessionem, et egressum, et introitum tuum ante cognoui, et insaniam, qua contra me debacchaturus eras, prophetis uaticinantibus sum locutus; per quos olim dicturum esse te noueram.  In celum ascendam super sidera celi ponam thronum meum, eroque similis Altissimo. Itaque furor tuus, et superbia tua peruenit in aures meas, et nequaquam te ultra portabo,  ut intelligas quod potuisti, non tuis potuisse te uiribus, sed meo arbitrio. Merebantur enim impie gentes, et [c 1Kb] infructuose arbores, ut per te quasi securim, et serram meam succiderentur et caderent.

 » Ponam itaque circulum in naribus tuis, et camum in labiis tuis, ut blasphemantium ora constringam, et nequaquam ultra talia loqui audeas, frenumque iniiciam labiis tuis, quod tuam ferociam domet, et te reducat in Assyrios.

» Tibi autem  hoc erit signum. Comede hoc anno que repereris, et in anno secundo que sponte nascuntur. Porro in anno tertio seminate, et metite: plantate uineas, et comedite fructum earum.

» Omnia hec Propheta per nuntios ad Ezechiam  loquitur, quid Sennacherib dixerit, quid ei Dominus responderit: non ad ipsum sermonem facit, ne forsitan dubitet uentura, que dicta sunt. Et idcirco illi maxime prophete apud populum sermonum suorum habebant fidem, quia non solum de his, que multa post secula futura erant, sed etiam que in continenti, et post non grande temporis spatium essent implenda, memorabant, et quod intra biennium, et rex Assyriorum interiret, et urbi Hierusalem securitas redderetur; hoc erit, inquit, signum eorum, que futura pronuntio, quod hoc anno ea comedas que repereris: anno autem secundo que sponte nascuntur: in anno autem tertio, fugato iam Assyrio, et obsidione laxata, seminate et metite: plantate uineas, et fructus earum comedite. Siquidem  [d 1Kb] urbis huius reliquie, que nunc hostili uallantur exercitu, et euasuras esse non credunt, tantam recipient rerum omnium abundantiam ac felicitatem, ut instar arboris alta radice fundate, pomis densissimis impleantur.

[e 1Kb] » Et quodcunque reliquum fuerit de domo Iuda, mittet radicem deorsum, et faciet fructum sursum. Quid hoc loco radicum nomine, nisi latentes cogitationes accipimus, que in occulto prodeunt, sed in ostentatione operis per apertum surgunt? Radicem ergo deorsum mittere, est cogitationem bonam in  abditis multiplicare, fructum uero sursum facere, est efficacia operis recta, que cogitauit, ostendere. Mittit ergo radicem deorsum, ut faciat fructum sursum. Ac si aperte diceretur: in imis cogitatio nascitur, ut in summis retributio reddatur.

[a 1Kb] » De Hierusalem enim, et de monte Sion egredientur reliquie, et implebunt terram Iudeam, non suo merito, sed Dei misericordia, imo zelo quod aduersus impios zelatus est populum suum. Quod autem ad extremum infert:  Protegam urbem hanc, et saluabo eam propter me, et propter Dauid seruum meum: illud significat, quod non merito suo, sed Dei clementia conseruentur, imo patris eorum Dauid memoria, in quo admonentur, et sue negligentie, et illius fidei, atque iustitie, et quod in tantum iustitiam diligat Deus, ut etiam posteros  sanctorum hominum non suo merito, sed maiorum uirtute tueatur.

 » Factum est ergo in nocte illa, uenit Angelus Domini, et percussit [b 1Kb] castra Assyriorum centum octoginta quinque millia.De hoc quoque in Paralipomenon legitur:  Et misit Dominus Angelum, qui percussit omnem uirum robustum, et bellatorem, et principem exercitus regis Assyriorum reuersusque est cum ignominia in terram suam. Centum octoginta quinque millia fortissimorum uirorum ab uno Angelo una nocte ceduntur, et absque uulneribus occisorum mors seua discurrit, excludens a corporibus animas Domini uoluntate: et ipse rex Assyriorum idcirco seruatus est, ut  sciret potentiam Dei blasphemantia ora comprimere, fieretque testis illius maiestatis, quem paulo ante contempserat. [c 1Kb] De talibus autem rebus agit omnipotens Deus multa per angelos, non ut ipse ab eis discat, sed ut ab illo ipsi per uerbum eius agant, aut nuntient sine corporali sono etiam quod uoluerit, ab eo missi, ad quos uoluerit, totum ab illo per illud uerbum eius audientes, id est in eius ueritate inuenientes, quid sibi faciendum, quid, quibus, quando nuntiandum sit. [d 1Kb] Sed tamen non ex angelis homines beatificat, sed ex se ipso, sicut angelos. [e 1Kb] Nec aliqua ex aliquo tempore  cognouit, ut nosset, sed futura omnia temporalia, atque in eis etiam, quid, et quando ab illo petituri fueramus, et quos, et de quibus rebus,  uel exauditurus, uel non exauditurus esset, sine initio presciuit. Uniuersas autem creaturas suas, et spirituales, et corporales, non quia sunt, ideo nouit, sed ideo sunt, quia nouit.


 Cumque diluculo surrexisset, uidit omnia corpora mortuorum, [f 1Kb] et frendens abiit, et reuersus est Sennacherib rex Assyriorum, et mansit in Niniue. Cumque adoraret in templo [g 1Kb] Neesrach Deum suum, Adramelech et Sarasar, filii eius, percusserunt eum gladio: fugeruntque in terram Armeniorum, et regnauit pro eo [h 1Kb] Asorathan filius eius.

[i 1Kb] » Cum enim rex iste reuersus esset Niniuen urbem [i 1Kb] sedem regni sui, et adoraret in templo Nesrach Deum suum, quasi uictoriam de hostibus reportaret, et delubrum idoli sui triumphans, et gratulabundus ingrederetur, contemptor ueri Dei, in fano falsi numinis trucidatur. Nec angelico periit gladio, quod erat commune cum pluribus, sed parricidio filiorum, qui fugerunt in terram Ararath,  in qua Scriptura Asorathan filium eius, qui regnauit pro eo testatur misisse habitatores Samarie, ne terra remaneret inculta. Ararath autem regio Armeniorum campestris per quam Araxis fluuius fluit, incredibilis est ubertatis, ad radices Tauri montis, qui usque illuc extenditur. Ergo et arca, in qua liberatus est Ne, cum liberis suis, cessante diluuio, non ad montes generaliter Armenie delata est, que appellatur Ararath, sed ad montes Tauri altissimos, qui Ararath imminent campis.

 In diebus illis egrotauit Ezechias usque ad mortem et uenit ad eum Isaias filius Amos, propheta, dixitque ei, hec dicit Dominus: Precipe domui tue: morieris enim tu, et non uiues.


» Quem diligit Dominus corripit, et castigat omnem filium, quem recipit. Ne eleuaretur cor Ezechie post incredibiles triumphos, et de media captiuitate uictoriam, infirmitate corporis uisitatur, et audit se esse moriturum, ut conuersus ad Dominum flectat sententiam eius. [k 1Kb] Sed nulla, que in hoc mundo hominibus eueniunt, absque omnipotentis Dei occulto consilio fiunt. Nam cuncta Deus [l 1Kb] futura presciens, ante secula decreuit qualiter per secula disponantur. Statutum quippe iam homini est, uel quantum hunc mundi prosperitas sequatur, uel quantum unumquemque aduersitas feriat, ne electos eius aut immoderata prosperitas eleuet, aut nimia aduersitas grauet: statutum quoque est [m 1Kb] in eterna ueritate, quantum in [n 1Kb] ista uita mortali  [o 1Kb] unusquisque temporaliter uiuat: [p 1Kb] quia etsi annos quindecim Ezechie regi ad uitam addidit omnipotens Deus, tamen cum eum mori permisit, tunc eum presciuit esse moriturum. Qua in re questio oritur,  quomodo ei per Prophetam dicatur: Dispone domui tue, quia morieris tu et non uiues: cui mortui sententia dicta est, sed protinus ad eius lacrymas est addita uita, sed per Prophetam Dominus dixit, quo tempore mori ipse merebatur. Per largitatem uero misericordie, illo eum tempore a morte distulit, quo ante secula ipse presciuit: nec propheta igitur fallax, quia tempus mortis innotuit, quo uir ille mori merebatur, nec dominica [a 1Kb] instituta conuulsa sunt, quia ut ex largitate Dei anni uite crescerent, hoc quoque ante secula prefixum fuit, atque spatium uite, quod inopinate foris est additum sine augmento prescientie fuit intus statutum. «

 Conuertitque Ezechias faciem suam ad parietem. [b 1Kb] » Quia ad templum ire non poterat, ad  parietem templi, iuxta quod Salomon palatium extruxerat: uel absolute ad parietem, ne lacrymas suas assidentibus sibi ostentare uideretur: [c 1Kb] et ait: Obsecro, Domine, memento, queso, quomodo ambulauerim in conspectu tuo in ueritate, et in corde perfecto, et quod placitum est coram te, fecerim. Perfectionem cordis in eo nunc dicit, quod idola destruxerit, templi ualuas aperuerit, serpentem eneum comminuerit, et cetera fecerit, que Scriptura libri Regum et Paralipomenon commemorat. Fleuitque fletu magno propter promissionem Domini ad Dauid, quam uidebat in sua morte perituram. Eo enim tempore Ezechias filios non habebat: post tertium enim annum concesse uite Manassem genuit. Ergo iste omnis est fletus, quia desperauerat Christum de suo semine  nasciturum. [d 1Kb] Plerumque enim iusti aliquibus necessitatibus afflicti sua opera coguntur fateri: sed cum eorum dicta iniusti audiunt, hec per elationem potius, quam per ueritatem existimant prolata. Ex suis enim cordibus uerba iustorum pensant, et dici humiliter posse uera bona non [e 1Kb] existimant. Sicut enim grauis culpa est, sibi hoc hominem arrogare, quod non est, sic plerumque culpa nulla est, si humiliter bonum dicat, quod est. Unde sepe contingit, ut iusti et iniusti habeant uerba similia: sed tamen cor semper longe dissimile. Et ex quibus dictis Dominus ab iniustis offenditur, in eisdem quoque a iustis placatur. Nam Phariseus ingressus templum dicebat:  Ieiuno bis in sabbato: decimas do omnium que possideo. Sed iustificatus magis  publicanus, quam ille exiit. Ezechias quoque rex cum molestia corporis afflictus ad extremitatem peruenisset uite, in oratione compunctus dixit: Obsecro, Domine: memento quomodo ambulauerim coram te in ueritate et corde perfecto. Nec tamen Dominus hanc confessionem perfectionis eius despexit, aut renuit, quem mox in suis precibus exaudiuit. Ecce Phariseus se iustificauit in opere. Ezechias  iustum se asseruit etiam in cogitatione, atque unde ille offendit, inde iste [f 1Kb] Domino placuit. Cur itaque hoc? Nisi quia omnipotens Deus singulorum uerba [g 1Kb] ac cogitationes pensat, et in eius auribus superba non sunt, que humili corde proferuntur. «

 Et factum est uerbum Domini ad Isaiam dicens: Reuertere, et dic Ezechie duci populi mei: Audiui orationem tuam: et uidi lacrymas tuas. Ecce ego sanaui te, die tertio ascendes templum Domini. uocatusque est Ezechias dux populi, et Filius Dauid, cuius opera sectabatur, fecerat enim rectum iuxta omnia, que fecit Dauid pater eius, et auditur eius oratio: uidenturque lacryme, quoniam ambulauerat coram Domino, in ueritate et corde perfecto, et fleuerat fletu magno, et quod placitum est in oculis  eius fecerat.

 Et addam diebus tuis quindecim annos: sed et de manu regis Assyriorum liberabo te, et ciuitatem hanc, et protegam urbem istam propter me, et propter Dauid seruum meum. [h 1Kb] » Secundum quasdam causas futurorum moriturus erat Ezechias, cui Deus addidit quindecim annos ad uitam, id utique faciens, quod ante constitutionem mundi se facturum esse presciebat, et in sua uoluntate seruabat. Non ergo id fecit, quod futurum non erat, hoc enim magis futurum erat, quod te facturum esse presciebat: tamen illi anni additi non recte dicerentur, nisi ad aliquid adderentur, quod se aliter in aliis causis habuerat. Secundum aliquas igitur causas inferiores iam uitam finierat, secundum illas autem, que sunt  in uoluntate, et prescientia Dei, qui ex eternitate nouerat, quod illo tempore facturus erat, et hoc uere futurum erat, tunc erat finiturus uitam, quando finiuit uitam. Quia etsi oranti concessum est, etiam sic eum oraturum, ut tali orationi concedi oporteret, ille utique presciebat, cuius prescientia falli non poterat, et ideo quod presciebat, necessario futurum erat. « Quindecim anni, qui ab egrotatione, Ezechie regi, miserante Deo, ad uitam ei protelati sunt, mystice figurant, quia quicunque utriusque testamenti plenitudinem custodiunt, eterne salutis premium consequuntur, ac per legis consummationem, et Euangelii plenitudinem ad uite eterne transeunt beatitudinem.

 Dixitque Isaias: Afferte mihi massam  ficorum. Quam cum attulissent, et posuissent super ulcus eius, curatus est. Ac per hoc non spernendam esse medicinam, que usu constet, et experimento, quia et hanc fecerit Deus. Post hec ait Isaias:  Hoc erit signum a Domino, quod facturus sit Dominus sermonem, quem locutus est. uis ut ascendat umbra decem lineis, an ut reuertatur totidem gradibus? Et ait Ezechias: Facile est umbram  crescere decem lineis, nec hoc uolo, ut fiat, sed ut reuertatur retrorsum decem gradibus. Inuocauit itaque Isaias propheta Dominum, et reduxit umbram per lineas, quibus iam descenderat in horologio Achaz, retrorsum decem gradibus.

[a 1Kb] » Idem nomen graduum, quod et linearum significat, id est distinctionem horarum, quas duodecim per diem in horologio notare solemus. Siue ut Hieronymus dicit, ita erant exstructi gradus arte mechanica, ut per singulos umbra descendens, horarum spatia terminaret. Erat autem hora diei decima, quando hec regi loquebatur. uis ergo, inquit, ut ascendat umbra decem lineis procedente sole super terram per boreales plagas usque ad orientem, [b 1Kb] quod sub terram quotidiana consuetudine cursus  sui erat facturus: an, ut reuertatur umbra totidem gradibus, conuersa retrorsum facie solis, ipsoque per australem plagam ad orientem regresso? At rex: Facile est, inquit, umbram crescere decem lineis, nec hoc uolo ut fiat, sed ut reuertatur retrorsum decem gradibus. uidit namque, quia maioris miraculi esse poterat si sol contrarium suo mori cursum ageret, quam si consueto processu incedens, tametsi multo altius, id est super [c 1Kb] translatus ad orientem, quasi secundi diei mane, nulla interueniente nocte facturus aduolaret. Nam et hoc qui in insula Thyle, que ultra Brittanniam est, uel in ultimis Scytharum finibus degunt, omni estate diebus aliquot fieri uident; quia sol cetero orbi in occasu, et sub terra positus, nichilominus tota nocte supra terram appareat. Et  quomodo a parte occidentis ad orientem humilis [d 1Kb] redit, manifeste uideatur, [e 1Kb] donec tempore opportuno denuo toti orbi communi exortu reddatur: sicut et ueterum historie, et nostri homines eui, qui illis de partibus adueniunt, abundantissime produnt. Nunquam autem ii, qui interiora austri incolunt, uident solem per meridianas plagas ad orientem ab occasu redire.

Ut manifestiorem enim sensum legentibus faceret, quod signum, et presentis temporis, et futuri typus erat, ut quomodo Sol reuertebatur ad exordium suum, ita et Ezechie uita addita annos redderet, nobis quoque in hebdomade, et ogdoade uiuentibus, per resurrectionem Christi uite spatia protelentur. [f 1Kb] » uel certe decem gradus in descensu  solis, temporum ordines sunt, per quos umbra figurarum Christi descenderat, et per quos iterum Sol iustitie Christus post resurrectionem ascendit. Primus itaque gradus descensionis de Deo in angelo fuit: [g 1Kb] in quo ad antiquos patres apparere dignatus est, quia magni consilii nuntius erat. Denique et ad  Iacob sic loquitur. Et dixit, inquit, Angelus Dei: Ego sum Deus cui unxisti titulum, et uouisti uotum, ut et Angelum, et Deum ostenderet. Secundus gradus descensionis in Patriarchis fuit, quia in omnibus, ut ait Apostolus, ipse est operatus. Tertius in legis datione: quia et in lege ipse locutus est. Quartus gradus in Iesu Naue, qui populum in terram repromissionis introduxit. Quintus in Iudicibus, quia eumdem populum per eos ipse regebat. Sextus in regibus Iudeorum, quia in eis ipse regnabat. Septimus in Prophetis, quia per eos est nuntiatus. Octauus in Pontificibus, quia ipse summus Sacerdos est Patris. Nonus in homine. Decimus in passione. Per hos enim decem gradus, quos ipse per umbram legis prisce Christus descendit, ac rursus post resurrectionem  suam Sol iustitie Christus per eosdem gradus [h 1Kb] rursum ascendit in celum, et omnem illam umbram legis ueritatis radiis illustrauit, obscura reuelans, clausa reserans, et omnia tecta denudans. «

 In tempore illo misit [i 1Kb] Merodach Baladan rex Babylonis litteras, et munera ad Ezechiam: audierat enim quod egrotasset Ezechias, etc. [i 1Kb] » In tempore illo; hoc est in eodem anno, quo hec gesta sunt, que superius narrantur, misit Merodach filius Baladan rex Babylonis litteras, et munera ad Ezechiam, quia apud eos astrorum obseruantia est, stellarumque cursus longo usu, et exercitatione cognitus, quod et in Domini natiuitate monstratur. Intellexerunt Solem reuersum diei spatia duplicata,  seruire ei quem Deum solum [k 1Kb] putabant: cumque causas huius miraculi, rationemque perquirerent, fama per omnes gentes uolitante, didicerunt propter egrotationem regis Iude etiam cursum signi clarissimi commutatum: quod etiam liber Paralipomenon plenissime testatur dicens:  Ipse est Ezechias, qui fecit in omnibus suis prospere que uoluit. Attamen in legatione principum Babylonis, qui missi fuerunt ad eum, ut interrogarent de portento, quod acciderat super terram, reliquit eum Deus, ut tentaretur, et nota fierent omnia, que erant in corde eius. Idcirco autem tentationi relictus est, quia post tantam uictoriam, et Solis regressum, et congratulationem regni potentissimi, cor illius elatum est. Denique in eodem uolumine scribitur:   Multi deferebant hostias, et sacrificia Domino in Hierusalem, et munera Ezechie regi Iude: et exaltatus est post hec coram cunctis gentibus.  In diebus illis egrotauit usque ad mortem: et orauit Dominum, et exaudiuit eum, et dedit ei signum. Sed non iuxta beneficia, que acceperat,  retribuit, quia exaltatum est cor eius, et factum est contra eum ira, et contra Iuda, et Hierusalem. Rursumque Scriptura sancta elationem cordis eius dicit penitentia mitigatam, inferens: et humiliatus est postea, eo quod exaltatum est cor eius, tam ipse, quam habitatores Hierusalem; et idcirco non uenit ira Domini super eos in diebus Ezechie.

»  In diebus illis Ezechias letatus est in aduentu legatorum Merodach Baladan: quem patrem fuisse Nabuchodonosor Hebrei autumant, et in oblatione munerum, et congratulatione sanitatis sue. Ostenditque eis domum aromatum suorum, et thesauros argenti, et auri, et odoramentorum, et unguenti optimi, et omnes thesauros uasorum suorum: non fuit res; quam non ostenderit eis in domo  sua et in omni potestate sua: Unde iram Dei iustissime merebatur, quod non solum thesauros suos, atque palatii, sed et templi ostenderet, quod certe fuit potestatis eius, de cuius ualuis aureas laminas ante iam tulerat.

»  Intrauit autem Isaias Propheta ad Regem Ezechiam. Rursumque post corporis sanitatem, et signi magnitudinem, offerri uidemus aliam occasionem superbie, quam ut prudens, et Dei cultor uitare debuerat, nec monstrare alienigenis diuitias suas, quas Deo tribuente possederat, ex quo iuxta leges quoque tropologie discimus, non mittendas margaritas ante porcos, nec dandum sanctum canibus.  Qui enim fidelis est, spiritu abscondit negotia, et quicunque hoc non fecerit,  omnis uirtus illius eneruatur,  per id quod posteritas, amisso uirili robore in muliebrem redigitur mollitudinem. Ingreditur ergo Isaias ad regem, et quasi nescius sciscitatur quid dixerunt uiri isti? et unde uenerunt? Duo interrogat, quid locuti sunt, et unde uenerunt: ille ad unum respondit, altero pretermisso.  De terra longinqua uenerunt ad me, de Babylone. Quod quanto terra longior sit unde uenerunt, tanto iste rex gloriosior, propter quem uenerunt: Et uenerunt, inquit, ad me, qui debuerat dicere: uenerunt ad glorificandum Deum, pro signi magnitudine de Babylone, que urbs in toto orbe potentissima est. Rursumque Isaias: Quid, inquit, uiderunt in domo tua? Et ille respondit ex parte uerum, quod omnia uiderint in domo illius,  nec fuerit res, quam non ostenderit eis in thesauris suis, sed alterum tacuit, de quo uerebatur offensam: quod ostenderit eis cuncta, que haberet in potestate sua: haud dubium quoniam et templi supellectilem ostenderit: propter que Isaias Dei sermone profert sententiam:  Audi uerbum Domini exercituum. ueniet tempus, quando omnia hec, que in domo tua sunt, et non tuo, sed patrum tuorum labore quesita, in Babylonem transferantur, et de semine tuo fiant eunuchi in aula regis. Ex quo Hebrei  uolunt Danielem, Ananiam, Misahelem, et Azariam, qui fuerunt de regio semine, factos esse eunuchos, quos in ministerio Nabuchodonosor fuisse non dubium est.  Eunuchos enim, id est abscissos, non negamus aliquos fuisse de semine regio in palatio regis Babylonis, iuxta prophetiam beati Isaie, sed, de Daniel et sociis eius credendum nullo modo est: quia si essent, de pulchritudine corporis et aspectu illorum non timeret dux ille,  qui eos adhuc pueros erudiebat, quia species faciei solet deperire in pueris abscissis. Fuit autem consuetudo apud antiquos eunuchos uocare cubicularios et custodes palatii, qui uxores habebant, et abscissi corpore non fuerunt.


 Dixitque Ezechias: Bonum uerbum Domini, quod locutus est: fiat tantum pax in diebus meis. [a 1Kb] In quo ab Hebreis reprehenditur, cur non sit imitatus bonitatem Moysis, qui locutus est ad Deum: Aut dimitte eis hanc noxam, aut si non facies, dele me de libro quem scripsisti. » [b 1Kb] Quid hoc loco Prophete sententia contra Ezechiam regem, nisi arrogantium hypocritarum cogitationes suas in exquirenda hominum admiratione significat? Per omne enim quod hypocrite faciunt, quia occultis cogitationibus laudes hominum requirunt, quasi radices scirpi in aceruum petrarum mittunt: operaturi quippe laudes suas cogitant: laudati autem has secum taciti in cogitationibus uersant: gaudent se precipuos in humana estimatione claruisse. Cumque  inflati fauoribus apud semetipsos intumescunt, sepe mirantur taciti etiam ipsi quod sunt. uideri quotidie semetipsos altiores cupiunt, ac miris [c 1Kb] inuentionibus in opere excrescunt: quia sicut [d 1Kb] uirtutes omne uitium eneruant, sic arrogantia roborat. Cogit namque mentem iuuenescere, et contra uires ualere, quia et quod negat uigor ualetudinis, [e 1Kb] imperat amor laudis. Unde et factis suis, ut diximus, arbitros inquirunt: si uero operi testes deesse contingant, narrant ipsi que gesserint. Cumque efferri fauoribus ceperint, sepe eisdem suis operibus, que [f 1Kb] egisse se referunt, mentiendo aliquid adiungunt. Cum uero et uera dicunt, hec dicendo aliena faciunt, quia quesitis [g 1Kb] remuneratis fauoribus [h 1Kb] a uera, et intima retributione uacuantur. In eo enim,  quod bona sua patefaciunt, ostendunt malignis spiritibus, quasi insidiantibus hostibus, que predentur. Horum ergo uitam, illa cunctis notissima Ezechie culpa figurauit. Qui postquam una prece, et sub unius noctis spatio, centum [i 1Kb] octuagintaquinque millia hostium, angelo feriente, prostrauit, postquam occasui proximum ad altiora celi spatia solem reduxit: postquam uitam propinquante iam termino coarctatam in tempora longiora protelauit, susceptis Babylonici regis nuntiis bona omnia, que possidebat,  ostendit, sed Prophete uoce protinus audiuit: Ecce dies ueniunt, et auferentur omnia que in domo tua sunt in Babylonem, et non relinquetur quicquam, dicit Dominus. Sic nimirum hypocrite, postquam magnis uirtutibus excrescunt, quia cauere malignorum spirituum insidias negligunt, et celari in eisdem uirtutibus nolunt, bona sua ostendendo, hostium faciunt, et prodentes subito amittunt quidquid diutius studentes operantur. Hinc per Psalmistam dicitur:  Tradidit in captiuitatem uirtutes eorum, et pulchritudinem eorum in manus inimici. uirtus quippe, et pulchritudo arrogantium, inimici manibus traditur, quia omne bonum, quod per concupiscentiam [a 1Kb] laudum ostenditur, occulti aduersarii uiri mancipatur. Hostes namque ad rapinam [b 1Kb] prouocant:  quia suas eorum notitie diuitias [c 1Kb] denudant. Quousque enim ab eterne patrie securitate disiungimur,  in latronum insidiantium iter ambulamus. Qui ergo in itinere depredari formidat, abscondat necesse est bona, que portat. O miseri, qui affectantes laudes hominum, in semetipsis dissipant fructus laborum: cumque se ostendere alienis oculis appetunt, damnant quod agunt. Quos nimirum maligni spiritus, cum ad iactantiam prouocant, eorum, sicut diximus, opera captiuantes denudant. [d 1Kb] Hinc est enim, quod per Euangelium ueritas dicit:  Nesciat sinistra tua quid faciat dextera tua, ut sit eleemosyna tua in abscondito, et pater tuus, qui uidet in abscondito, reddet tibi. Hinc est, quod de electorum Ecclesia per Psalmistam dicitur:  Omnis gloria eius filie regis ab intus. Hinc Paulus ait:  Gloria nostra hec est, testimonium conscientie nostre. Filia quippe regum Ecclesia, que in bono est opere spiritualium principum predicatione generata, gloriam intus habet quia hoc quod agit, in ostentationis iactantia non habet. Gloriam suam Paulus testimonium conscientie memorat, quia dum fauores oris alieni non appetit, uite sue gaudia extra semetipsum ponere ignorat. Occultanda sunt ergo que agimus, ne hec in huius uite itinere incaute portantes, latrocinantium spirituum incursione perdamus. «

 Duodecim annorum erat Manasses cum regnare cepisset, et quinquaginta quinque annis regnauit in Hierusalem. Fecitque malum in conspectu  Domini iuxta idola gentium, quas deleuit Dominus a facie filiorum Isrel. Conuersusque est, et edificauit excelsa, que dissipauerat Ezechias pater eius: et erexit aras Baal, et fecit lucos, sicut fecerat Achab rex Isrel, et adorabit omnem militiam celi, et coluit eam. Et exstruxit aras in domo Domini, de qua dixit  Dominus:  In Hierusalem ponam nomen meum. Et exstruxit altaria uniuerse militie celi in duobus atriis templi Domini. Et traduxit filium suum per ignem: et ariolatus est, et obseruauit auguria, et fecit [e 1Kb] phytones, et aruspices multiplicauit, ut faceret malum coram Domino, et irritaret eum.

Hec ergo omnia, id est siue auguratio, siue auspicium, siue quelibet immolatio, siue etiam sortitio, aut quicunque motus auium, uel pecudum, et inspectio quecunque fibrarum, aut aliquid quod de futuris uideatur ostendere, in operatione demonum fieri non dubito, dirigentium uel auium, uel pecudum, uel si fibrarum motus, aut sortium secundum ea signa, que docuerunt iidem demones obseruari ab his quibus artis huius scientiam, tradiderunt: a  quibus omnibus is, qui homo Dei est, et in portione Dei numeratur, penitus debet esse alienus: nec aliquid in his habere commune, que occultis machinis demones operantur, ne forte rursus per hec demonibus societur, atque eorum spiritu et uirtute repleatur, et ad idolorum cultum denuo [f 1Kb] reparetur.

Post aliquanta  dicitur, quod miserit Iosias nuntios ad Holdam prophetissam, uxorem Sellum, que habitabat in Hierusalem in Secunda propter librum legis diuine, qui inuentus fuerat.

» [g 1Kb] Quid hoc sit, quod dicit, quod habitauerit in Secunda: in superiori parte [h 1Kb] libri huius scribitur de Rege Ezechia, edificauit quoque, agens industrie, omnem murum, qui fuerat dissipatus. Et exstruxit  turres desuper, et forinsecus alterum murum. Meminit huius loci Sophonias dicens:  uox clamoris ad portam piscium, et ululatus ad Secundam: pro qua uetus editio quasi proprium nomen loci transtulit in [i 1Kb] Masana. Masana quippe interpretatur Secunda. Quod ergo dicitur hec prophetissa habitasse in Secunda: in secundi muri parte [i 1Kb] intelligere debemus. «

 Regi autem Iuda, qui misit uos, ut consuleretis Dominum, sic dicetis: Hec dicit Dominus Deus Isrel: Pro eo quod audisti uerba uoluminis, et perterritum est cor tuum, et humiliatus es coram Domino, auditis sermonibus contra locum istum, et habitatores eius, quod uidelicet fierent in stuporem,  et in maledictum: et scidisti uestimenta tua, et fleuisti coram me, et ego audiui, dicit Dominus: Idcirco colligam te ad patres tuos, et colligeris ad sepulcrum tuum in pace, ut non uideant oculi tui omnia mala, que inducturus sum super locum istum [k 1Kb] .

» Territus iste Dei comminationibus fleuerat, et sua uestimenta consciderat, et fit omnium malorum  futurorum de preparata morte securus, quid ita requieturus esset in pace, ut illa omnia non uideret. Ibi ergo sunt spiritus defunctorum, ubi non uident quecunque aguntur, aut eueniunt in ista uita [a 1Kb] hominum. Quomodo ergo uident tumulos suos, aut corpora sua, utrum abiecta iaceant, an sepulta? quomodo intersunt miserie uiuorum, cum uel sua ipsi mala patiantur, si talia merita contraxerunt: uel in pace requiescant, sicut huic Iosie promissum est, ubi mala nulla, nec patiendo, nec compatiendo sustineant, liberati ab omnibus malis, que patiendo et compatiendo, cum hic uiuerent, sustinebant? Dixerit aliquis: Si nulla est mortuis cura de uiuis, quomodo ille diues , qui apud inferos torquebatur, rogabat Abraham patrem, ut mittat Lazarum  ad quinque fratres suos nondum mortuos, et [b 1Kb] agat cum eis, ne [c 1Kb] ueniant et ipsi in eumdem tormentorum locum? Sed nunquid quia hoc ille diues dixit, ideo, quid fratres agerent, uel quid paterentur, illo tempore, sciuit? Ita illi fuit cura de uiuis, quamuis quid agerent, omnino nesciret, quemadmodum est nobis cura de mortuis, quamuis quid agant utique nesciamus. Nam si nichil de mortuis curaremus, non utique pro illis Deo supplicaremus. Denique Abraham, nec Lazarum misit, et Moysen ac prophetas hic eos habere respondit, quos audire deberent, ut ad illa supplicia non uenirent. Ubi rursus occurrit quomodo quid hic ageretur Abraham pater ipse nesciebat, ubi sciebat esse Moysen, et Prophetas, id est libros eorum, quibus homines obediendo, tormenta  inferna uitarent. Denique nouerat diuitem illum in deliciis, pauperem uero Lazarum in laboribus [d 1Kb] uixisse. Nam et hoc illi ait:  Memento, fili, quia recepisti bona in uita tua: Lazarus autem mala. Sciebat ergo hec, que utique apud uiuos, non apud mortuos, gesta fuerunt. uerum, non cum agerentur in uiuis, sed cum eis mortuis potuit, Lazaro indicante, cognoscere, ne falsum sit quod ait propheta:  Abraham nesciuit nos. Proinde fatendum est nescire quidem mortuos, quid hic agatur, sed dum hic agitur: postea uero audire ab eis, qui hinc ad eos moriendo pergunt, non quidem omnia, sed que sinuntur indicare, qui sinuntur etiam ista meminisse: et que illos quibus hec indicant, oportet audire. Possunt et ab angelis, qui rebus, que aguntur  hic, presto sunt, audire aliquid mortui, quod unumquemque illorum audire debere, iudicat, cui cuncta subiecta sunt. Nisi enim essent angeli, qui possent interesse, et uiuorum, et mortuorum locis, non dixisset dominus iehsu:  Contigit autem mori inopem illum, et afferri ab angelis in sinum Abrahe. Nunc ergo hic, nunc illic esse potuerunt, qui hinc [e 1Kb] illum, quem Deus uoluit, abstulerunt.  Possunt etiam spiritus mortuorum aliqua, que hic aguntur, que necessarium est eos nosse, et quos necessarium est ea nosse, non solum presentia, uel preterita, uerum etiam futura, spiritu Dei reuelante, cognoscere. Sicut non omnes homines, sed prophete, dum hic uiuerent, cognoscebant, nec ipsi omnia, sed que illis esse reuelanda, Dei prouidentia iudicabat. Mitti quoque ad uiuos aliquos ex mortuis, sicut e contrario  Paulus ex uiuis in paradisum raptus est, diuina Scriptura testatur. Nam  Samuel propheta defunctus [f 1Kb] uiuo regi Sauli etiam futura predixit. Quamuis nonnulli, non ipsum fuisse, qui potuisset magicis artibus euocari, sed aliquem spiritum tam malis operibus congruentem, illius existiment  similitudinem figurasse. « Hec per excessum idcirco protulimus, ut nouerint homines eternam ueritatem querere, qui uolunt saluari, a quo creati sumus,  in quo uiuimus, per quem mouemur et sumus. Animas autem sanctas, eas esse credimus, et non humanis miseriis interesse, sicut dicit Isaias, qui erat filius Abrahe, ad Deum  Tu, Domine, pater noster es: Abraham nesciuit nos: et Isrel non cognouit nos.

» Post hec sequitur historia de gestis Iosie, ita dicens:  Contaminauit quoque Topheth, quod est in conualle filii Ennon, ut nemo consecraret filium suum, aut filiam per ignem Moloch [g 1Kb] .

» Frequens est in Scripturis horum mentio locorum, maxime in libro Regum et Ieremie Prophete.  Est autem uallis Ennon, siue filii Ennon, iuxta murum Ierusalem contra orientem, in qua nemus pulcherrimum, Sile fontibus irrigatur. Topheth autem [h 1Kb] erat locus in eadem conualle iuxta Piscinam fullonis, cuius meminit Scriptura, et iuxta agrum [i 1Kb] Acheldemach, qui usque hodie monstratur ad australem plagam montis Sion. Solebant autem in Topheth, quia locus erat amenissimus, [i 1Kb] hodieque hortorum prebet delicias, posita ara sacrificare demonibus, nefandoque igne suos consecrare liberos, siue holocaustum offerre, sicut in libro uerborum dierum de Achaz rege scriptum est:  Ipse est, qui adoleuit incensum in ualle Benennon, et lustrauit filios suos in igne Benennon: siquidem filium Ennon significat. uallis autem Ennon hebraice dicitur [k 1Kb]  Gebenn, cuius nomine in nouo testamento pena inferorum gehenna cognominatur: quia nimirum, sicut in conualle Ennon, qui idolis seruierunt, in ea, prophetis attestantibus, perierunt, ita peccatores ex his, que peccauerunt, eterna damnatione [l 1Kb] puniuntur. Denique Hieremias cum referret precepisse sibi Dominum, ac dixisse:  Egredere ad uallem filii Ennon, que est iuxta introitum  porte fictilis, paulo post dicit: Et non uocabitur locus iste amplius Topheth, et uallis filii Ennon, sed uallis occisionis: et dissipabo consilium Iuda, et Hierusalem in loco isto, et subuertam eos gladio.  Isaias quoque manifestissime Topheth infernum appellat, cui cum perpetuum diaboli interitum sub nomine Assur describeret, dicens: A uoce enim Domini pauebit Assur uirga percussus: Et erit transitus uirge fundatus, quam requiescere faciet Dominus super eum, statim quomodo, et ubi esset periturus subdit, dicens: Preparata est enim ab heri Topheth a rege preparata, profunda et dilatata. Pulchre ait, et dilatata, quia Topheth dicitur latitudo: nutrimenta inquit eius, ignis, et ligna multa: flatus Domini sicut torrens sulphuris succendens eam.  Contaminauit autem Iosias Topheth, uel ossa mortuorum ibi, sicut in sequentibus de aliis idolorum locis fecisse legitur, uel aliqua quelibet immunda dispergens, quatenus abominationi potius, quam delectationi aptus, omnibus, qui aspicerent, locus appareret.

» Quod sequitur de eodem rege Iosia:  Abstulit quoque equos, quos dederant reges Iuda Soli, in introitu templi Domini. Et paulo post: Currus autem Solis combussit igni, ostendit [a 1Kb] omnium gentium idololatrie et superstitioni Iudeos eo tempore fuisse mancipatos, ita ut in uenerationem Solis, quem more Gentilium Deum esse credebant, simulacro eius, quod fecerant, currus, equosque subdiderint, et hoc in atriis templi Domini. Sic enim solent gentiles  pingere uel facere simulacrum Solis, ut puerum imberbem in curru ponentes, equos eidem, quasi curru celum petentes subiugent. Cui propterea pueri aptant imaginem, quia Sol, uelut quotidie nouo ortu natus, in nullum per secula senium incidit. Ut autem eidem currus et equos tribuant, de miraculo sumptum Elie prophete, quia curru igneo et equis igneis est raptus ad celum, Iohannes Constantinopolitanus Episcopus estimat. [b 1Kb] Quia enim grece dicitur Sol, sicut etiam Sedulius, cum de Helie ascensu caneret, ostendit dicens:

Quam bene fulminei prelucens semita celi
Conuenit Elie, merito qui et nomine fulgens,
Hac ope dignus erat! nam si sermonis Achiui
Una per accentum [c 1Kb] mutetur littera, Sol est:
 audientes Greci ab [d 1Kb] Isrelitis, quos diuinas habere litteras fama prodebat, predicari, quod Elias curru igneo et equis sit igneis ad celestia translatus: uel certe hoc ipsum inter alia depictum in pariete uidentes, crediderunt uicinia decepti nominis, Solis hic transitum per celos esse designatum, et miraculum diuinitus factum commutauerunt in argumentum erroris humana stultitia commendatum. Quos imitati ipsi Iudei satagerunt, ne in aliquo Gentilium stultissimis minus stulti parerent. «


Quod paulo post de eodem rege dicitur:  Excelsa quoque, que erant in Hierusalem ad dexteram partem montis offensionis, que edificauerat rex Salomon Astaroth idolo Sidoniorum, et Chamos offensioni Moab, et Moloch abominationi filiorum Ammon, polluit rex, et contriuit statuas, et succidit lucos, repleuitque loca eorum ossibus mortuorum.

» Luce est clarius, quod excelsa nominare solet Scriptura loca in collibus posita frondentibus, in quibus uel demonibus immolabant, uel etiam Domino, locorum amenitate allecti, contra interdictum, relicto altari, quod erat in templo, hostias offerebant. Unde sepius in hoc libro de Regibus, qui minus perfecte iusti fuere, dicitur: uerumtamen excelsa non abstulit. Montem autem offensionis montem idoli  dicit, quia nimirum consuetudinis est Scripturarum offensionem, idola nuncupare, quia uel in illis offenditur Deus, uel offensionum, et ruinam suis [e 1Kb] afferunt cultoribus: sicut in hac ipsa sententia [f 1Kb] subsequenter intimatur, dum dicitur:  Quod edificauerat Salomon rex Isrel, Astaroth idolo Sidoniorum, et Chamos offensioni Moab: et Moloch abominationi filiorum Ammon. Ubi hoc quoque, ni fallor, palam ostenditur, quod utinam non ostenderetur, quia uidelicet Salomon de admisso idololatrie scelere nunquam perfecte penituit. Nam si fructus penitentie dignos faceret, satageret ante omnia, ut idola, que edificauerat, de ciuitate sancta tollerentur, et non in scandalum stultorum, que ipse, cum fuisset sapientissimus, erronee fecerat,  quasi sapienter, ac recte facta reliquisset. Meminit supra, et huius loci Scriptura dicens: Tunc edificauit Salomon fanum Chamos idolo Moab in monte, qui est contra Hierusalem, et Moloch idolum filiorum Ammon. Nec uideri debet contrarium, quod ibi mons, in quo facta sunt hec idola, contra Hierusalem, hic in Ierusalem esse positus asseritur, quia nimirum in tanta erat urbis uicinia positus, ut ad ipsam pertinere, [g 1Kb] et ipsam quoque sordibus, que in eo congerebantur, attingere uideretur. «

 Transtulit  omnem Ierusalem et uniuersos principes: transtulit quoque Ioachim in Babylonem, et Iudices terre duxit in captiuitatem de Ierusalem in Babylonem, et omnes uiros robustos, etc. Quod referens de Nabuchodonosor,  quia transtulerit omnem Hierusalem, et uniuersos principes, et omnes fortes exercitus, decem millia in captiuitatem, addidit scriptura dicens:  Et omnem artificem et clusorem.

» Hoc est quod supra eidem populo Isrel Philistiim regnantes fecisse narrantur, cum dicitur:  Porro faber ferrarius non inueniebatur in omni terra Isrel: cauerant enim Philistiim, ne forte facerent Hebrei gladium, aut lanceam. Sicut enim tunc illi cauerunt, ne habentes fabros ferrarios Hebrei,  qui arma ad repugnandum facerent: ita nunc Chaldei, [a 1Kb] destructa Hierusalem et uastata omni terra repromissionis, [b 1Kb] sategerunt, ut nullus in ea [c 1Kb] remaneret artifex, nullus clusor, qui uel fedata urbis menia componere, uel possit resarcire [d 1Kb] diruta: quin potius quidquid apud gentem exterminatam, artis inuenerant, totam Babyloniam transferunt, ut uel ad nichilum ultra ualeat, uel illius ciuitatis utilitatibus proficiat. Cuius tam deflende historie, que multum negligentie nostri temporis congruit, non opinor allegoriam esse reticendam. Constat namque, quia Hierusalem, et terra Isrel ciuitatem Christi, id est Ecclesiam sanctam: Babylon autem, et Chaldei, siue Philistei ciuitatem diaboli, id est omnem malignorum, siue hominum, siue Angelorum multitudinem  designat: seruitque Isrel Philisteis, siue Chaldeis, cum fideles quique nomine tenus in Ecclesia consistentes, ceterum ab immundis uel spiritibus, uel hominibus decepti, aut auaritie, aut luxurie, aut alteri cuilibet peccato mentis colla submittunt. Abducit autem Nabuchodonosor Hierusalem, et uniuersos principes, fortesque exercitus decem millia in captiuitatem, cum et magistros populorum, et eos qui inuincibili animo Domino seruire, ac decalogum legis fideliter in Dei ac proximi uidebantur amore conseruari, subito siue illecebris mundi, seu aduersitatibus subacti, [e 1Kb] aut maioribus polluunt se facinoribus, aut certe in heresim declinando, aperte apostasie [f 1Kb] nomen incidunt. Arma uero, quibus contra diabolum repugnantes, libertatem  a Deo nobis donatam defendimus, [g 1Kb] quid sunt aliud, nisi eloquia Scripturarum, in quibus et ipsius Domini, et sanctorum eius exemplis, quo ordine bella uitiorum superari debeant, luce clarius discimus? Sed Philistei filios Isrel fabris armorum priuant, cum maligni spiritus animos fidelium a meditatione sacre lectionis, secularia illis negotia inserendo, retardant: ne uel ipsi per huius exercitium resistendi fiduciam sumant, uel alios forte, qui legere nesciunt, ad resistendum uitiis, exhortando aut corripiendo accendant. Tollunt fabros armorum, cum eos, qui sacra eloquia norunt, in tantum sceleribus obruunt, ut dicere bona, que [h 1Kb] didicerint, prorsus erubescant. Transferunt omnem artificem et clusorem in Babyloniam de Hierusalem, cum eos, qui  multifaria uirtutum operatione pluribus prodesse, et ciuitatem Dei contra irruptiones tentationum munire solebant, a proposito deflectunt, atque ingenium, quod tuitioni sancte Ecclesie impendere debuerant, ad uoluntatem potius regis uitiorum, dispensare  compellunt. Quod si clusorem hoc loco, non ostiorum, siue murorum, sed auri potius, gemmarumque intelligere uoluerimus, ad unum profecto, eumdemque spiritalis expositio finem respicit. Dictum quippe est de Sapientia:  Quia aurum est, et multitudo gemmarum: atque ideo clusores horum, non alios aptius, quam doctores intelligere ualemus, qui quandiu recte uiuunt, ac docent, in ornatum sancte ciuitatis industriam sue artis impendunt. At si forte errauerint, quid nisi a rege Chaldeorum captiui Babyloniam transferuntur? Artificem et clusorem ab Hierosolymis Babyloniam transmigrare, est talentum uerbi celitus acceptum in terra defodi, id est scientiam spiritualem ad peccatorum opera conuerti. «

Post hec refert Scriptura,  quod  fugientem regem Sedechiam ab exercitu Chaldeorum, apprehensumque duxerunt ad regem Babylonis in Reblatha, qui locutus est cum eo iudicium: filios autem Sedechie occidit coram eo, et oculos eius effodit, uinxitque eum catenis, et adduxit in Babylonem.

[i 1Kb] » Dum Scriptura sacra Sedechie captiuitatem narrat, ordinem captiuitatis interne denuntiat: Rex quippe Babylonis est antiquus [i 1Kb] possessor intime confusionis, qui prius filios ante intuentis oculos trucidat, quia sepe sic bona opera interficit, ut hec se amittere ipse, qui captus est, dolens cernat. Nam [k 1Kb] gemit plerumque animus, et tamen carnis sue delectationibus uictus, bona, que genuit, amans perdit, et que patitur damna considerat, nec tamen  uirtutis brachium contra regem Babylonis leuat: sed dum uidens nequitie perpetratione percutitur, ad hoc [l 1Kb] quoque peccato superducitur, ut ipso quoque rationis lumine priuetur. Unde Babylonis rex, extinctis prius filiis, Sedechie oculos eruit, quia malignus spiritus subductis prius bonis operibus, post intelligentie lumen tollit, quod recte Sedechias in Reblatha patitur. Reblatha quippe, multa hec, interpretatur. Ei enim quandoque et lumen rationis [m 1Kb] claudetur, qui prauo usu ex iniquitatis sue multitudine grauatur. «

[n 1Kb] Sicut enim quarta die celum in initio creaturarum luminaribus ornatum exstitit, ita quarta etate mundi Isreliticus populus celesti fide inclytus, a Prophetis, quasi a stellis illuminatus, regno  Dauid et Salomonis gloriosus, templi etiam sanctissimi altitudine, toto est nobilitatus in orbe. Sed accepit uesperam, quando, crebrescentibus peccatis, regnum illud a Chaldeis dissipatum, templum dirutum, et tota gens illa est in Babyloniam translata.  [a 1Kb] Que quarta seculi etas a Dauid usque ad transmigrationem Babylonis, habet annos iuxta Hebraicam ueritatem quadringentos septuaginta tres [b 1Kb] : iuxta Septuaginta interpretes aliquid amplius. Generationes iuxta utrosque codices septemdecim: quas tamen Euangelista Mattheus certi mysterii gratia, quatuordecim ponit, a qua iuuenili etate in populo Dei Regum tempora ceperunt. Hec namque in hominibus etas apta, ad gubernandum solet existere. Sedechias autem suprascriptus filius Iosie regnauit annis undecim: huius undecimo anno, regum autem Babylonis octauo, secundum dies lunares mense quarto, quinta die mensis, iuxta solares uero dies, octauo kalendas Iulii, luna quinta, quem illi quintum diem computant, feria septima, aperta est ciuitas,  et ingressi sunt omnes principes regum Babylonis, possederuntque ciuitatem, et captiuum transduxerunt populum in Babylonem. Et inde postea Nabuzardan princeps militie exercitus Babylonis mense quinto, decima die mensis lunaris, solaris uero quinto kalendas Augusti, luna decima, quam Hebrei decimum diem quinti mensis uocant, [c 1Kb] destructi sunt muri ciuitatis, et templum pariter incensum, atque uastatum est, anno, ex quo fundari cepit, quadringentesimo, et trigesimo. Si uero a me queratur per quid sciam hoc: aut quomodo potuit hoc fieri, ut talibus diebus, uel comprehensa fuerit ciuitas, uel incensa: respondeo, quia ipso anno decimo kalendas Aprilis exstitit, secundum dies lunares, anni principium, et primi mensis initium. Iam ipsa in Babyloniam  transmigratio, quo etiam per Hieremiam prophetam spiritus Dei iubet, ut pergant, et orent pro eis ipsis, in quorum regno peregrinantur, quod in illorum pace etiam pax esset istorum, et edificarent domos, et nouellarent uineas, et plantarent hortos, quis non agnoscat quid prefigurauerint, qui attenderit ueros Isrelitas, in quibus dolus non est, per apostolicam dispensationem cum euangelico sacramento ad regnum gentium transmigrasse? Unde nobis Apostolus tanquam Hieremiam replicans dicit:  uolo ergo primum omnium fieri deprecationes, orationes, interpellationes, gratiarum actiones pro omnibus hominibus, pro regibus, et his, qui in sublimitate sunt, ut quietam, et tranquillam  uitam agamus in omni pietate, et castitate: hoc enim bonum, et acceptum est coram Saluatore nostro Deo, qui omnes homines uult saluos fieri, et in agnitionem ueritatis uenire. Ex hoc quippe etiam illis credentibus constructa sunt domicilia pacis, basilice Christianarum congregationum, et nouellate uinee populorum fidelium, et plantati horti, ubi etiam inter omnia olera granum illud sinapis regnat, sub cuius umbraculis longe, lateque porrectis, etiam altipetax superbia gentium, tanquam in celi uolatilibus confugiendo, requiescit. Nam quod etiam post septuaginta annos secundum eiusdem Hieremie prophetiam reditur ex captiuitate, et templum renouatur, quis fidelis Christi non intelligat, post euoluta tempora, que septenarii dierum numeri repetitione  transcurrunt, etiam nobis, id est Ecclesie Dei ad illam celestem Hierusalem ex huius seculi peregrinatione redeundum? per quem? nisi per Iesum Christum, uere Sacerdotem magnum, cuius figuram gerebat ille iehsu Sacerdos magnus illius temporis, quo templum edificatum est, post captiuitatem, quem propheta Zacarias uidit in sordido habitu, deuictoque diabolo, qui ad eius accusationem stabat, ablatam illi sordidam uestem, et datum indumentum honoris et glorie: sicut corpus Iesu Christi, quod est Ecclesia, aduersario in fine temporum per iudicium superato, a luctu peregrinationis in gloriam sempiterne salutis assumetur. Quod etiam in psalmo dedicationis domus Dei apertissime canitur : Conuertisti planctum meum in gaudium  mihi: conscidisti saccum meum, et accinxisti me letitia, ut cantet tibi gloria mea, et non compungar. Quis potest ex occasione alterius operis omnia, que in illis ueteribus legibus, et Prophetarum libris figurate Christum annuntiant, quanta libet perstringere breuitate, nisi forte quis putet ingenio fieri, ut ea que rerum ordine sua tempora cucurrerunt, ad Christi significationes interpretando uertantur? Hoc forte Iudei possunt dicere, siue Pagani. Eis autem, qui se Christianos putari uolunt, premit ceruicem apostolica auctoritas dicens : Omnia hec in figura contingebant illis. Et hec omnia figure nostre fuerunt.

Explicit tractatus libri Regum quartus





INCIPIT PRAEFATIO CLAUDII EPISCOPI.

Quia igitur iam fautore Deo, in superioribus libris quibusdam interrogationibus tuis satis factum esse puto, frater carissime Theutmire, nunc autem quasdam questiones tuas, in fine libri huius connectere studemus, quia superfluum mihi uisum est, ut nudas littere questiones inter spirituales permiscere debuissem allegorie flores. Quedam uero remanent  indiscusse, quia nec in antiquis translationibus aliquid exinde translatum reperi, nec in maiorum nostrorum opusculis aliquid expositum legi. Et hec me ignorare fateor, quia nec quidpiam me aliquid exinde legisse reminiscor. Et ideo de imperitia non erubesco, quia lectione non doceor; nec de periculo formido, quia, que non intelligo, docere non pre  sumo. Et dum questiones tuas in manibus meis tenerem, finitis iam superioribus libris, ut respondendo aliquid exinde scriptitarem, peruenit ad manus meas epistola ex Aquis, regio directa palatio, qualiter tu librum tractatus mei, quem tibi ante biennium prestiti, in epistolas ad Corinthios, Episcoporum iudicio, atque Optimatum damnandum, ad eumdem iam dictum palatium presentari feceris. Quem tractatum ibidem non damnandum, sed scribendum, amici mei non solum [a 1Kb] humiliter, sed etiam amabiliter susceperunt. Ignoscat tibi Dominus testis uite mee, et largitor operis mei, qui non timuisti sermonibus detrahere ueritatis, et sedens aduersum me loqueris mendacium, et aduersus filium matris Ecclesie posuisti scandalum, mortemque, quam Oza pro illicita presumptione pertulit in corpore,   si ita uiues, gestas in mente

I.  De eo quod scriptum est: uultus eius quoque non sunt amplius in diuersa mutati: ita a Septuaginta interpretibus scriptum habetur. Et abiit mulier in uiam suam, et intrauit in hospitio suo , et manducauit cum uiro suo, et bibit, et facies eius non concidit amplius: id est, quia postquam precem suam effudit ex toto animo in tabernaculo Domini, et dixit ad illam Heli sacerdos: uade in pace. Deus Isrel det tibi petitionem tuam, quam petisti a Domino, confisa de Domini bonitate, et Pontificis oraculo, non anxia sicut antea, sed leta de Domini confidentia, reuersa est in domum suam.  Et hoc est quod dicit: Et facies eius non concidit amptius.

II.  De eo quod scriptum est: Samuel autem ministrabat ante faciem Domini puer accinctus ephot lineo. Ephot antem quod est in Exodo,  super humerale dicitur. Non autem omnes Sacerdotes talem utebantur super humeralem, qualem summus Pontifex, sicut Aaron, et posteri eius, quod esset ex auro, et iacynto, et purpura, et cocco atque bisso. Aliud est enim ex supra dictis coloribus ex auro habere contextum, aliud in similitudine sacerdotum simplex, et lineum: hoc autem genus uestimenti, quod super humerale nos dicimus, scimus apud Hebreos ephot appellari, et solis conuenire  Pontificibus. Sed hic statim illud occurrit, quod Samuel, qui Leuita fuit, scribitur habuisse etatis adhuc puerilis, ephot, id est superhumerale, lineum factum illi ab eius matre. Non erat utique tale, quoniam cum datus est nutriendus adhuc puer, non erat summus Sacerdos. Sed hoc in libro formationum littere et spiritus, in tractatu, uidelicet Exodi, quem ante aliquos annos exposuimus, sufficienter a nobis expositum est.

III.  Interrogatus etiam quid sit Habel magnum super quem posuerunt arcam Domini, quando reuersa  est de terra Philistiim, querens quesiui cum multa diligentia in diuersis translationibus, et non repperi Habel magnum, sed lapidem magnum, super quem imposuerunt arcam testamenti Domini [b 1Kb] .

Iu.  Queris et illud, quare de Samuel scribitur, quod iudicauerit Isrel cunctis diebus uite sue: et in uita sua amiserit principatum. Iudicium enim non semper ad dominationem, sed ad doctrinam pertinet. Et ideo iudices doctores populi appellantur. Sicut Debora scribitur, quod  iudicauerit Isrel; id est docuerit, et ideo Samuel iudicauit Isrel omnibus diebus uite sue, quia uiam mandatorum Dei docuit Isrel, omnes dies uite sue.


u.  De eo quod scriptum est: cum unxisset Samuel Saul regem, ait ad eum: Cum abieris hodie a me, inuenies duos uiros iuxta sepulcrum Rachel in finibus Beniamin salientes magnas oueas, et liberabis populum Domini de manu inimicorum eius. Magne fouee significabant afflictionem, et deiectionem, atque tribulationem Isrelitarum, que patiebantur ab Ammonitis, et Allophylis, et ceteris hostibus, qui in circuitu eorum erant. Duo uero uiri transilientes eas, presagium erant magnarum uictoriarum, quas Dominus egit per manum Saul de Naas rege Ammonitarum, et Satrapis Philistinorum.

uI.  Queris etiam cur Saul bis ungatur in regem, et Dauid tertio, cum hoc non ita sit, ut Saul bis unctus fuerit, sed semel et Dauid bis. Dauid tamen legitur unctus esse a Samuele,  primum in domo patris sui,  deinde post in Hebron super domum Iudam, tertio in Hierusalem. Dauid, qui interpretatur fortis manu, siue desiderabilis: figuram gestasse Domini Saluatoris, non dubium est. Qui quasi in domo paterna unctus est, quoniam tantum per legem, et Prophetas  in Iudea notus erat, et Isrel magnum eius habebatur nomen. Sed postea in Hebron super omnem Iudam denuo unctus est, quoniam per predicationem Euangelicam et Apostolicam, in uniuersa terra admirabile factum est nomen eius, id est in Ecclesia, ubi uera  confessio fidei est, quia Iudas interpretatur confessio. Tertio ungetur noster Dauid, id est Dominus iehsu Christus in corpore suo, quod est Ecclesia, in Hierusalem, id est in uisione pacis; quando deuicta morte  absorbebitur mors in uictoria, et mortale hoc induet immortalitatem.  Quoniam absterget Deus omnem lacrymam ab oculis Sanctorum, et mors non erit ultra, neque luctus, neque clamor, sed nec dolor ullus. Sed erit Deus omnia in omnibus. Hanc tertiam unctionem percipiet noster Dauid, id est Dominus iehsu Christus, in corpore suo, quod est Ecclesia in fine seculi,   quando tradiderit regnum Deo, et Patri, et euacuauerit principatus [a 1Kb] .

uII.  Queris etiam, cum Dominus misisset Saul percutere peccatores Amalech,  cur pepercit Chineo, dicens post pauca: Tu enim fecisti misericordiam cum omnibus filiis Isrel, cum ascenderent de Aegypto. Et inde queris quis fuerit hic Chineus, et ubi legitur, hanc fecisse misericordiam. Chineus dictus est familia populi descendens ex stirpe Hietro soceri Moysi, qui et alio nomine Raguhel dictus est: hi enim propter honorem Dei celi, cuius mirabilia per Moysen cognouerunt, et ipsi per annos quadraginta in deserto uiderunt. Circa quem desertum ipsi habitauerunt, et idcirco familiares, et beneuoli, atque  amici filiis Isrel, populo uidelicet Hebreo semper fuerunt, et ipsa a Samuele, Saul recordata est misericordia, quam filiis Isrel, quando exierunt de Aegypto, exhibuerunt. De hac stirpe fuit [b 1Kb] Aber Chineus uir sancte mulieris Iahel,  que in tentorio suo occidit Sisaram hostem filiorum Isrel, ducem regis [c 1Kb] Gabini.

uIII. Inquiris adhuc cur Samuel Agag regi dixerit : Siccine separat amara mors? Cum hoc non Samuel Agag, sed Agag occidendus Samueli dixerit. uerbum hoc, quod inquiris, quid sit siccine? non natura sui in ipsa historia, sed interpretis uoluptuositas fecit obscurum. Tale est enim, quod dicit: siccine: uelut si diceret; sic separat, aut taliter separat amara mors? Tale quod et in cantico  Deuteronomii  scriptum reperitur, inter cetera ait: Generatio praua, atque peruersa, heccine reddis Domino? dum in antiqua translatione decentius et clarius scriptum habetur: Hec Domino retribuisti, populus stulte et insipiens?

IX. Addimus, et quod tu rogasti, quod non dixit Deus ad Samuel : uade, et unge mihi Dauid: sed uade, et unge mihi de filiis Isai, etc., cur dubie, et non specialiter Dauid nominauit? Ne scilicet pateretur Dauid quod passus est Ioseph . Sicut enim illi addiscentes futurum sibi olim regem, aut Dominum insidiati sunt, et post multas iniurias uendiderunt, sic formidinis dandum erat, ne et isti hec eadem perpetrarent,  unde ignorantia cautele effecta est mater.

X.  De eo quod scriptum est: quod Dauid contra Philisteum pergens ad preliandum arma Saul portare noluit, sed quinque lapides de torrente in peram misit, tamen unum solum proiecit: ueniens enim Dauid de pascuis ouium, postquam unctus est iussione Dei oleo benedictionis, ministerio quidem hominis, sed Dei nutu, quod superposuit capiti eius cornu chrismatis omni diademate, et purpura potiorem [d 1Kb] , et sic perrexit habens  diuinam in capite unctionem, non lorica indutus, non protectus clypeo, non telis munitus, sed habens benedictionem Dei omnium potentiorem. Quod ergo opus erat, quia non credebat rex, coactus est iam uirtutes exponere suas: Dixitque Dauid ad regem : Pascebat seruus tuus patris sui gregem, et ueniebat leo, uel ursus, tollebatque arietem de medio gregis, et sequebar eos, et percutiebam, eruebamque de eorum ore predam, et illi consurgebant aduersum me, et apprehendebam mentum eorum, et suffocabam, interficiebamque eos. Erit igitur et Philisteus hic incircumcisus, quasi unus ex eis. Credidit rex signi magnitudine prouocatus, et dixit ad Dauid: Induere armatura mea, et sic egredere. Quod cum fecisset, iuxta morem progredi non  ualebat, quia non permittebat hoc fieri Deus. Scilicet ut nudus uinceret, et non arma Saulis uirtutem uictorie partirentur: ne diceret rex, quoniam arma uicerunt mea, proiecit arma, et induit fiduciam. Egreditur inermis, et loricatus fide egreditur pastor et miles: iactat lapidem non natura corporis fixus, sed uirtute fidei, et uno rotatu funde in fronte percussit blasphemum: quo corruente cucurrit, et accepto gladio eius amputauit caput illius, ut compleretur illud quod scriptum est : In operibus manuum suarum comprehensus est peccator. Et sic in nomine Domini reportauit ex hoste uictoriam: et abstulit in tempore illo opprobrium a filiis Isrel. Quid tamen ista significant, in libro primo operis huius ex dictis maiorum nostrorum, ut Dominus  dedit, et inuenire potuimus, iam expositum est.

XI. Iam nunc illud quod in priori parte operis huius pretermisimus, quod nec tu interrogasti, paulisper proponendo aggrediar. Quare dixerit Dominus nimirum, prescius futurorum : inueni Dauid filium Iesse uirum secundum cor meum: qui faciat omnes uoluntates meas: cum talia, et tanta homo ipse commiserit. Quod quidem si de ipso Dauid, qui reprobato Saule, et exstincto, fuit rex Isrel, dictum intelligamus, patet profecto, quia Deus prescius futurorum est, qui preuidit in eo tantam pietatem, tamque ueracem penitentiam, ut esset in eorum numero, de quibus ipse dicit : Beati quorum remisse sunt iniquitates, et quorum tecta sunt peccata. Beatus uir, cui non imputauit Dominus peccatum. Cum ergo presciret eum Deus peccaturum, et peccata sua pia humilitate, et sincera penitentia deleturum, cur non diceret: inueni Dauid uirum secundum cor meum, cui non erat imputaturus peccatum, tam multa bona facienti, et cum tanta pietate uiuenti, et in ipsa pietate pro peccatis suis sacrificium contriti spiritus offerenti? Propter hec omnia uerissime dictum est: inueni Dauid secundum cor meum, qui licet secundum cor suum, non esset quod peccauit, tamen secundum cor suum  fuit, quod pro peccatis suis congrua penitentia satisfecit. Hoc ergo solum in illo secundum cor non fuit, quod illi Deus non imputauit. Hoc itaque ablato, id est non imputato, quid remansit nisi unde uerissime diceretur: inueni Dauid secundum cor meum? Si autem hoc prophetice dictum de Christo uelimus accipere, nullus nodus questionis occurrit. Nisi forte, ut queratur a nobis quomodo Christum recte isto nomine uocare potuerit? Sed respondemus: propter semen Dauid, ex quo carnem Christus assumpsit. Nec sine exemplo rationem huius in Christo nominis reddidimus: inuenimus quidem apertissime Christum Iesum, ac prophetam ab Ezechiel Dauid esse appellatum, ubi legitur ex persona Dei Patris : Et suscitabo super pecora mea pastorem unum, qui  pascat ea, seruum meum Dauid, et ipse pascet ea, et ipse erit his in Pastorem. Ego autem Dominus ero eis in Deum. Et seruus meus Dauid princeps in medio eorum: ego Dominus locutus sum. Et alio loco:  Et rex, inquit, unus erit omnibus imperans, et non erunt ultra due gentes, nec diuidentur amplius in duo regna. Neque polluentur ultra in idolis suis, et abominationibus suis, et in cunctis iniquitatibus suis. Et saluos eos faciam de uniuersis sedibus suis, in quibus peccauerunt: et mundabo eos, et erit mihi populus, et ego ero eis Deus. Et seruus meus Dauid rex super eos. Et Pastor unus erit omnium eorum. Osee quoque propheta cum pronuntiaret tempus Iudeorum quale nunc habent, et in Christum eos postea credituros, eumdem Christum Dauid nomine  prophetauit dicens:  Quoniam diebus multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus: sicut nunc esse Iudeum ambigit nemo. Sed quod ait Apostolus Paulus Gentibus loquens : Sicut enim uos aliquando non credidistis Deo: nunc autem misericordiam consecuti estis in illorum incredulitate. Sic et ipsi nunc non crediderunt in uestra misericordia: ut et ipsi misericordiam consequantur: hoc propheta iste tanto ante predicens securus adiunxit : Et post reuertentur filii Isrel: et inquirent Dominum Deum suum, et Dauid regem suum, et stupescent in Domino, et in bonis ipsius in nouissimis diebus. Ecce hic per Dauid nomen, prophetatus est Christus, quoniam quando  ista prophetabantur, ille Dauid rex Isrel iam olim ante dormierat. Dominus autem iehsu ex eius semine fuerat in carne uenturus, propter quod prophetico loquendi modo appellabatur Dauid. uidetur autem apostolus Paulus hoc testimonium ita posuisse in Actibus apostolorum, ut non nisi de illo rege Dauid, qui Sauli successit, possit intelligi. Nam et inter cetera exinde inquit : postulauerunt regem, et dedit illis Deus Saul filium Cis uirum de tribu Beniamin in annis quadraginta, et amoto illo suscitauit illis Deus Dauid regem. Cui et testimonium perhibens dixit: Inueni Dauid filium Iesse uirum secundum  cor meum, qui faciet omnes uoluntates meas. Sed quoniam secutus adiungit, et dicit: huius Deus ex semine, secundum promissionem adduxit Isrel Saluatorem Iesum, altius significauit in Domino Iesu potius esse intelligendum illud testimonium, qui uere facit omnes uoluntates Patris Dei, quam in illo rege Dauid, qui licet secundum superiorem disputationem remissis peccatis propter piam quoque penitentiam non immerito dici possit inuentus secundum cor Dei; tamen omnes uoluntates Dei quomodo fecit? qui cum excellentissime laudaretur, quando eius tempora, et facta, Scriptura narrauit, notatus est tamen, [a 1Kb] quod non destruxit excelsa ubi sacrificabat populus Dei contra preceptum Dei, quia tantummodo in tabernaculum testimonii sibi sacrificari iusserat,  quamuis, et in iisdem excelsis eidem sacrificaretur Deo: que postmodum excelsa ex ipso Dauid semine propagatus rex Ezechias cum testimonio magne sue laudis euertit. 

XII Interrogas quare Saul iratus dixit ad Ioathan filium suum:  Fili mulieris uirum ultro rapientis: has tales mulieres  greca lingua lupas, id est meretrices uocat, quod illa non fuit. Lupa meretrix dicitur a rapacitate uocata, et a libidine eiusdem animalis, quod ad se rapiat miseros, et apprehendat: inde, et lupanaria dicta loca, ubi meretrices sunt. In Septuaginta autem scriptum est: et iratus factus est in iracundia Saul ad Ionathan ualde, et dixit ei: filius  puellarum, qui se ultro coinquinant: quod tantumdem ualet quam et illud quod supra scriptum est.

XIII.  Perquiris cum Dauid fugeret ante Saul, et uenit ad Abimelech sacerdotem, et quesiuit ab eo panes: et respondit sacerdos non habere se panem, nisi panem sanctum, qui sublatus fuerat de altari, quem non licebat comedere nisi solis sacerdotibus, et sciscitatus est eum, utrum pueri mundi essent, maxime a mulieribus, quo respondente: si de mulieribus agitur, ab heri, et nudius tertius continuimus nos, et fuerunt uasa puerorum sancta. uasa puerorum dixit sancta, id est a mulieribus castas mentes, uel corpora, quia multis locis in ueteri populo sanctificatio pro abstinentia mulierum, solet appellari, ut  est illud in Euangelio : Ascenderunt multi Ierosolymam de regione ante diem festum pasche, ut sanctificarent se ipsos: id est ut mundi essent a mulieribus in solemnitate paschali. Quod uero sequitur: porro uia hec polluta est, non dixit de uia pedum, uel plateis regionis, sed de ista uita mortali, que reuera uia est, in qua non est iustus, qui faciat bonum, et non peccet, et ubi inter sanctos nemo immaculatus. De qua uia orat propheta dicens: uiam iniquitatis amoue a me. Et iterum: gressus meos dirige secundum eloquium tuum, ut non dominetur mihi omnis iniustitia. Deinde sequitur:  sed et ipsa in uasis meis sanctificabitur hodie: ac si aperte dicat, qui a mulieribus casti ab heri, et nudius tertius fuimus, accepto sancto pane uitam nostram in castitate saltem, uel tot diebus, et multo amplius custodiemus.

XIu.  Sequitur de Ceila ciuitate nimis stolida interrogatio tua, eo quod eam expugnasset Dauid, si aliud nomen habuisset, annon, cum eam Dauid non expugnauit, sed obsessam, atque expugnatam ab hostibus liberauit. Et dicis te minime recordari, quod de hac ciuitate mentionem faciat Scriptura diuina, nisi in propheta Isaia, ubi legitur: ue Ceila ciuitas, quam expugnauit Dauid; quod omnino falsissimum est, cum in Isaia propheta  scriptum sit : ue Arihel Arihel, ciuitas, quam expugnauit Dauid; et intelligitur hoc dixisse de terrena Hierusalem. Ceila supradicta ciuitas fuit in tribu Iuda, ubi quondam sedit Dauid, quando fugiebat Saul: et nunc est, ut in Locorum libro legimus, uilla Ceila ad orientalem plagam Eleutheropoleos pergentibus Hebron, quasi in octauo milliario, in qua sepulcrum monstratur Abacuc prophete [a 1Kb] .

Xu Quod uero inquiris de montibus Gelbe, qui maledicti sunt a Dauid in morte Saul, utrum iuxta litteram stare possit, annon? Exaggerantis animi, et nimii doloris uerba sunt, quod iuxta litteram stare non potest, ut ibi ros, aut pluuia postea non  fuerit; quid tamen ista significent, in priore parte operis huius, iam expositum est.

XuI.  Quod uero dicit: Abiit rex, et omnes uiri, qui erant cum eo in Hierusalem ad Hiebuseum habitatorem terre. Nomen Hierusalem per anticipationem hoc loco dicitur, sicut et in libro Iudicum scribitur  Adonibezech rex Hierusalem, [b 1Kb] que nunc [c 1Kb] Hiebus, et usque ad tempora Dauid taliter nuncupata est, sed scriptor historie per anticipationem Hierusalem, et Sion, ciuitatem Dauid uoluit nuncupare, non quod tunc hoc esset, sed quod factum est, post quam eam cepit Dauid. Hiebuseus autem dictus est populus  ortus a filio Chanaan , qui dictus est Hiebuseus, cuius possessio fuit Hierusalem, que postea cecidit in sorte tribus Beniamin. Deinde sequitur Scriptura; quod dictum sit Dauid ab eis  : Non ingredietur Dauid huc: cum enim forti murorum ambitu septa ciuitas esset, et bellatorum auxilio roborata, per superbiam Hiebusei dixerunt: Nisi abstuleris cecos, et claudos, non ingredieris huc; et sensus, uel ordo uerborum est, quia non solum urbem, aut uiros bellatores iure belli poteris capere,  sed nec ipsos cecos, uel claudos in muro positos poteris expugnare.

XuII.  De eo quod scriptum est: cepit autem Dauid arcem Sion, sed postquam eam Dauid cepit, edificauit arcem eius, quasi corporis caput, et uocauit eam Sion. [d 1Kb] Arx est caput, et summitas ciuitatis, quia castrum in capite ciuitatis propter fortitudinem factum est.

XuIII.  De eo quod scriptum est: Ioab autem filius Saruie erat super exercitum: porro Iosaphat filius [e 1Kb] Ailad erat a commentariis: et Sadoch filius Achitob, et Achimelech filius Abiathar, Sacerdotes erant: et Saraias scriba: Banaias autem filius Ioiade  super Cerethi, et Pheleti: filii autem Dauid Sacerdotes erant. Addis post hec, et interrogas: qui erant Cerethi et Phelethi, uel filii Dauid quomodo essent Sacerdotes, cum non essent de tribu Leui? Tradunt Hebrei, quod Cerethi et Pheleti fuerint ex posteris eorum, de quibus dixit Dominus ad Moysen : Congrega mihi septuaginta uiros de senibus Isrel, quos tu nosti quod senes populi sint, ac magistri, et duces eos ad ostium tabernaculi federis, faciesque ibi stare tecum, ut descendam, et loquar tibi, et auferam de spiritu tuo, tradamque eis, ut sustentent tecum onus populi, et non tu solus graueris. Ex horum stirpe, sicut iam dixi, fuere conseruate posteritates, uel familie,  que dicerentur Pherethi et Cerethi: ut Cerethi interpretentur dans iudicium, et Phelethi puniens: ut quos illi iubebant dando iudicium, interimi, isti punirent. Sed illa occurrit perplexa ualde sententia, quomodo filii Dauid sacerdotes essent, quod erant filii Aaron; sed neque aliquam consanguinitatem dicuntur habere ex tribu Leui; quod quidem non Scripture diuine auctoritas, sed interpretis temeritas fecit. Et dum de hac ego ipse uehementer in meo dubitarem corde, uerti me ad antiquos interpretes, et taliter diuersis translationibus scriptum reperi: Et erat Dauid faciens iudicium, et iustitiam in omni populo suo, et Ioab filius Saruie erat super militiam, et Iosaphat filius alius erat a commentariis, et Sadoch filius Achitob, et  Achimelech filius Abiathar erant sacerdotes; et Asa scriba, et Banaias filius Ioade consiliarius, et Ochibi, et Ophilit, et filii Dauid principes erant aule regie.

XIX.  Queris quare de Absalon Scriptura dicat post mortem eius, quod erexit sibi titulum dicens: non habeo filium: cum in hoc libro super scriptum habeatur,  quod tres habuerit filios, et  unam filiam nomine Thamar eleganti forma. Recapitulando enim  hec scriptor historie huius, post mortem uidelicet Absalon, ista recapitulauit. Non quod tunc factum fuerit, sed quod factum olim fuerat, antequam filios haberet, et quia desperauerat se posse habere filios, idcirco in modum Capitolii titulum nominis sui erexerat. Quem, sicut Scriptura dicit, appellauit manus Absalon. Congruit huic assertioni nostre antiqua translatio, que dicit, quod cum adhuc uiueret Absalon, statuerit stellam manu factam in ualle regis, quoniam dixit, non est mihi filius, ut commemoret nomen meum, et uocauit eam stellam  et nominauit hanc stellam: manus Absalon usque in hodiernum diem. Stellam diminutiuo uocabulo pro statua posuit, quasi statuellam, uel staturellam, super  opus Capitolii, quam superius titulum nominauit.

XX. [a 1Kb] Queris adhuc cur inter numerum fortium Dauid scribatur de uno quolibet eorum, hec, uel alia fecit, sed usque ad tres non peruenit. Qui fuerint hi tres? aut cur hoc scribatur? , Prius proponit tres, qui ceteris hominibus, id est triginta tribus iure fortitudinis precellunt. Deinde ponit alios tres, qui tribus prioribus inferiores fuerunt, et tamen triginta merito fortitudinis prelati sunt. Et post hos sequuntur triginta ordine suo. Et ut apertius fiat, quod dicimus, eorum nomina per ordinem ponimus; id est Dauid; secundus Eleazar; tertius [b 1Kb] Semaa, horum princeps fuit Dauid. Deinde alii tres, id est primus Abisai, secundus Banaia,  tertius Asel, Abisai quoque princeps erat de his secundis tribus. Qui ideo sic ponitur, ac si diceretur, sicut Dauid inter priores princeps erat, sic et Abisai inter sequentes erat princeps. Et ideo inter tres erat nominatissimus, inter tres inclytus: secundus, et princeps eorum: secundus enim erat, id est inferior tribus prioribus: princeps uero sequentibus: quorum unus ipse erat, sed usque ad tres primos non peruenerat, quia merito, et fortitudine usque ad Dauid, et Eleazarum, atque Semaam non peruenerat, etc.

XXI.  Queris et hoc quare culpatur Dauid pro dinumeratione populi, cum [c 1Kb] Iosaphat,  ceterique reges populum Dei dinumerauerint, et inculpabiles, et sine uindicta permanserint, cum potius ante Iosaphat Moyses bis Dei populum numeraret. Quid enim Iosaphat Dei populum numerauit, necessitate fecit, et Moyses Deo iubente, Dauid uero presumptione, et temeritate, et exigente populi iniquitate, unde iam in superiore  parte in fine secundi libri operis huius tractatum est.

XXII.  Sciscitaris et hoc: cur de Dauid scriptum est, quod senuerit, cum septuaginta non supergressus sit annos, et opertus uestibus non calefiebat, et quod inuenta adolescentula speciosa Abisac Sunamiti dormiebat cum rege, et ministrabat ei. Rex autem non cognouit eam: cum in uetustiore etate legamus, et uideamus cum feminis non posse coire. Non est mirum si septuagenarius homo ab adolescentia sua multis angustiis, et tribulationibus agitatus, atque confractus uirili etate friguerit, cum uideamus multos adolescentes, atque adolescentulas, ita torpente motu sanguinis in prima  adolescentia friguisse, ut nec illi ullo motu libidinis moueantur, nec ille concepto semine aliquo calore in uiscera sua continere, uel uiuificare possint acceptum semen. Sanguis enim melanchonicus, id est nigri fellis, ut physici dicunt, frigidissimus est, et quos nimium possederit, steriles tam ad gignendum, quam ad concipiendum reddit. Aiunt preterea iidem physici stultos esse homines, qui frigidiores sanguine sunt, prudentiores uero, qui calidiorem sanguinem habent, unde et senes, in quibus iam frigescit, et pueri in quibus nec dum calet, minus sapiunt et stupidiores sunt.

XXIII.  Queris et hoc: quare dixit  Dauid de Ioab: posuit cruorem prelii in balteo suo, qui erat circa lumbos eius, et in [d 1Kb] calceamenta sua, que erant in pedibus, etc. In antiqua autem translatione ita scriptum habetur: Et nunc tu scis, que fecit mihi Ioab filius Saruie, et que fecit duobus principibus militie Isrel Abner filio Ner, et [e 1Kb] Abese filio Iether, principi militie Iuda: occidit eos et uindicauit sanguinem belli in pace, et dedit sanguinem innocentium in uita mea, et in zona mea, que erat circa lumbos meos, et in calceamento meo, quod erat in pede meo, et facies ei secundum sapientiam tuam, et deduces canitiem eius cum sanguine ad inferos. Quia enim iubente Deo lex ius finit , si quis de industria occiderit hominem, ab altari meo, expelle eum, ut moriatur. Et iterum in  Deuteronomio dicit:  Nec aliter mundari potest terra possessionis uestre, nisi in sanguine eius, qui sanguinem fuderit. Ipse enim Dauid redundare peccatum homicidii Ioab dixit, quod non uindicauit, quod uindicare potuit, et debuit per legis auctoritatem, et regiam potestatem. Et idcirco, quod antea non fecit, circa mortem suam Salomoni  filio suo fieri iussit, ut hic per legis sententiam puniatur, ne in perpetuum puniretur a Deo. Sed quia de Ioab mentionem fecimus debemus repetere quod antea in superioribus pretermissum est, cum maledixit ei Dauid propter Abner filium Ner, inter cetera ita dixit:  Nec deficiat de domo Ioab fluxum seminis sustinens, et leprosus, et tenens fusum, et cadens gladio, etc. Quod multo aliter apud Septuaginta scriptum reperitur: Et audiuit Dauid postea quam mortuus est Abner, et dixit innocens ego sum, et regnum meum apud Dominum ex hoc, et usque in eternum, de sanguine Abner filii Ner. ueniet super caput Ioab, et super omnem domum patris eius, et non deerit de domo Ioab gonorus, et leprosus, et tenens sitalem, et cadens  in gladio, et indigens pane. Gonories hec passio est uesice cum ueretri, qui seminis lapsu uexatus creberrime sine ulla tentigine uirum attestante debilitationem cum pallore corporis, et acinacie patitur: hanc passionem Grece Gonorian uocant. Est autem seuissima, et turpis ualde, ut nesciant quomodo genitalia semen dimittant; compatiuntur enim seminales meatus, ut non possint continere substantiam seminis pre debilitatione, et diffundunt urinam tenuem, rubicundam, et acerrimam, et ex humore multo frequenti, tempore incerto sponte proiicitur. Hi autem tales, si diligentiam non habeant in hanc passionem, sequitur eos mors, pereunt enim aliquanti silentio utentes, negligentia, et non adhibentes curas, deficiunt in passione.  Tenens scitalem, nescimus quid sit, quia germen est; nisi quod nostra translatio dicit tenens fusum, deinde cadens gladio, ut sit sensus, quia is, qui nobiliorem se, occidit in dolo, et a uirili robore debilitatus in mollitiem mulieris resolutus, atque effeminatus coram inimicis suis cadat gladio, et pauper, et miser effectus indigeat pane. An forte tenens fusum dicitur sustinens illam passionem, quam nonnulli fusum uocant, quam medici tysim nominant? Tysis autem ulceratio est tumor in pulmonibus, qui in iuuenibus facilius inueniri solet. Tysis autem apud Grecos dicta, quod sit consumptio totius corporis, que fit ex reumatismo gutturis cum febricula, et cum distillatione assidua, et catarrho instillante multo tempore: et sic pulmones  uitiant. Est autem passio pulmonum periculosa, et maligna ualde. Fit autem hec passio sicut iam dictum est, in etate iuuenili. Alia uero translatio taliter dicit: non deerit de domo Ioab reumaticus et leprosus, etc.; hec enim iuxta litteram in Ioab non uidemus impletum, qui omne tempus uite sue in tanto honore usque in mortem Dauid uixit, et tanta salute corporis uiguit, ut semper fieret dux exercitus Isrel, et bellator fortissimus: sed dictum est hoc a Dauid ex nimio dolore animi, sicut et de montibus Gelbe, quod ad litteram non stat, ut ostenderet se non consensisse in morte Abner principis Isrel.


XXIu.  De eo quod scriptum est: Dilexit autem Salomon Dominum ambulans in preceptis patris sui, excepto quod in excelsis ambulabat, et accendebat thymiama: et post hec inquiris, quid erat excelsum, quod frequenter in hoc libro legitur, et dicis: Cur Samuel non culpatur, qui in excelso legitur immolasse: egressus enim ex Aegypto populus Dei, postquam uenerat ad montem Sinai , et audierunt de medio ignis Dominum loquentem ad se: et ibi quodammodo inierunt pactum cum Deo, et spoponderunt se facturos omnia, que iussisset Dominus, atque sicut unus est Deus, et unus erat populus Dei , ita iussisset in tabernaculo  unum habere altare Dei, in quo sacrificiis, et laudibus honorarent Deum. Post multa uero tempora exigentibus peccatis illorum, et arca Dei captiuata est ab alieniginis, in qua erat fedus scriptum, quod inierunt cum Deo, non se alium colituros Deum, preter Deum patrum suorum, Abraham, Isaac, et Iacob: cuius insuperabile nomen manet in eternum, et memoriale in generatione et generatione. Post hec dissipatum est tabernaculum, quod sine arca, in qua erat fedus scriptum inter Deum, et populum, remansit sine honore, atque inane: et ita uisum quibusdam sanctis fuit, ut Dominum Deum suum inter destructionem tabernaculi et templi edificationem in locis amenis, et mundis, atque excelsis Deum celi, incenso, atque sacrificiis honorarent, quod illicitum  fuit fieri populo illi, postquam arca de captiuitate reuersa est, et tabernaculum erectum, et sibi templum edificatum. Et inde est, quod Scriptura frequenter reprehendit eos qui adhuc adolebant in excelso, et inculpabiliter se ista facere putabant quia Samuel, qui Deo placuerat, et Salomon, et alios multos illius temporis homines, ita fecisse sciebant: imo cum magna laude inter omnes reges illos, digni habentur in laudibus apud Deum, qui talia destruxerunt , id est Ezechias, et  Iosias.

XXu Queris cum legatur in libro Regum , atque Paralipomenon , quod in arca non  est aliud, nisi due tabule lapidee, quas posuerat in ea Moyses in Oreb, cur Paulus scribat ad Hebreos, quod in arca sint tabule, uirga Aaron, et Manna. Si non erant, cur Apostolus ista dixit: et si erant quis ea ibi misit? Sed huic in tertio libro operis huius responsum est. Hoc solummodo de questione tua remansit, utrum ipsa fuit uirga Aaron que fronduit, unde in Aegypto fuerunt signa facta, et in mari mirabilia prorsus. Omnino una, eademque ipsa fuit, que et uirga Dei In Exodo, et aliquando Moysi, aliquando Aaron dicta est pro operum diuersitate.

XXuI. Queris etiam et hoc: quid de ipsa arca factum  est, uel si unquam uisura  ab hominibus. De qua re nichil aliud quidpiam me legisse fateor, nisi quod in libro Machabeorum secundo inter cetera scriptum est : Et ueniens Ieremias in locum, inuenit domum spelunce, et tabernaculum, et arcam, et altare incensi intulit illuc, et ostium oppilauit: et accesserunt quidam, qui eum simul sequebantur, ut notarent sibi locum, et non potuerunt inuenire. Ut autem cognouit Ieremias studium questus illorum, dixit illis, quod ignotus erit locus iste, donec congreget Deus congregationem populi sui, et propitius ei sit, et tunc Dominus ostendet hoc, et apparebit maiestas Domini, et nubes sicut Moysi. Unde credendum est, Dominum hec per Eliam facturum. Dicunt enim nonnulli diffidendo,  et omnipotentis Dei potentiam ignorando, quomodo potest fieri, ut tabernaculum illud ex lana, et lino factum per tot possit durare secula? quibus respondemus, quia uirtute illa, quo per quadraginta annos in tribubus eorum nullus fuit infirmus, et quorum pes ambulando non fuit [a 1Kb] subitus, nec calceamenta disrupta, nec uestimenta uetustate consumpta, uirtus ipsa perseuerarit in uestibus, et in lignis tabernaculi per annos quadringentos octuaginta usque ad tempora Salomonis, et deinceps per alios quadringentos triginta annos usque ad euersionem Hierusalem, que facta est sub Nabuchodonosor, et ipsa uirtus perseueratura est in ipso tabernaculo usque ad finer seculi. Sed quia beate memorie presbyter Beda in expositione de factura  tabernaculi et templi [b 1Kb] altare incensi extra uelum dicit positum esse, unde me per tuas litteras interrogasti. Quare ergo in libro informationum littere, et spiritus in Exodo dixerim esse ultra uelum? Unde te, ipsum beatum Bedam, si uiuus in corpore esset, interrogare uellem, si postquam subtracta arca de templo est, et altare incensi ultra uelum intraturus quereret, uel ubi sanguinem poneret, uel cuius altaris cornua tangeret, uel cui incensum offerret, post quam arca testamenti non erat ibi

XXuII.  Item alia questio de eo quod scriptum est: Dedit autem Salomon Hiram uiginti oppida in terra Galilee, que cum non placuissent ei, appellauit eas terram Chabul usque in diem  hanc. Hec questio si te latet, nec mihi patet. Hoc tantum scire te uolo, quod in antiquis translationibus aliter scriptum reperitur: taliter enim illic scriptum est: Tunc dedit Solomon regi Hiram uiginti ciuitates in terra Galilee. Et exiuit Hiram de Tyro ciuitate sua, et abiit in Galileam, ut uideret ciuitates, quas dedit illi Salomon, et non placuerunt ei. Et dixit. Que sunt he ciuitates, quas dedisti mihi, frater? Et cognominauit eas finis usque in hodiernum diem. Quid tamen hoc sit, uel quare nominauit eas finis, nescire me fateor; nisi forte idcirco ista  dixerit, quod non esset amplius alias ciuitates quesiturus ab eo. Hoc tamen scimus, quia mutua eorum amicitia non fuit in eis usque in diem mortis eorum dirupta, quia post hec  misit Hiram centum uiginti talenta auri: et postea fecerunt ambo in Asiongabis classem nauium , que iret annis statutis in Ophyr afferre Salomoni aurum et dentes elephantinos, simiasque et pauos.

XXuIII.  Addis etiam inquirere, quod me fateor ignorare quod fecerit Rex Salomoni de lignis tynis pulchram domum Domini, et domum Regine, et citharas, lyrasque cantoribus. Post hec sequitur: Non sunt allata huiuscemodi ligna tyna, neque uisa  usque in presentem diem. In septuaginta autem interpretibus taliter scriptum reperi: Et nauis Hiram, que attulerat aurum ex Ophyr, attulit etiam trabes non dolatas multas ualde, et lapides pretiosos. Et fecit rex ex trabibus non dolatis his firmamenta domus Domini, et domus regis et nablas, et cynniras cantoribus. Non sunt inuenta talia ligna non dolata in terris, neque uisa usque in diem hanc: alia uero translatio ita dicit: et nauis Hiram, que attulit aurum et sephoram, attulit trabes multas ualde, non dolatas, et lapides pretiosos, et fecit rex de lignis non dolatis inflaturam domus Domini, et domus regis, et nablas, et ambucos in canticis: non exierunt talia ligna usque in hunc diem. Quod de India hec talia uenerint ligna testis est Scriptura diuina, sed quid de natura  ligni illius nos dicere possumus, quam se fatentur, et ignorare ipsi prophete, qui hanc historiam postmodum scripserunt?

XXIX.  Post hec sequitur eadem historia, et dicit: Fecit quoque rex Salomon ducenta scuta de auro puro: sexcentos siclos dedit in lamina scuti unius, trecentasque peltas ex auro probato: trecente mine auri unam peltam uestiebant. Peltam dicunt physici scutum esse [c 1Kb] Amaxonum lunatum in modum lune semis, uel terne, aut quarte, uel certe, quod magis credendum est, medie, quibus Amaxonas  olim utebantur in pugna: sed non istos tales fuisse credibile est, quia non hoc indicat Scriptura. Mina Grece appellatur,  que habet siclos sexaginta, et faciunt obolos mille ducentos: siclus facit duos semes solidos, qui grece dicitur stater, uiginti habens obolos. Obolus habet siliquas septem, et partem quintam silique, qui pondere duplo dragmam facit, quem nostri scrupulum uocant: fiebat enim ex ere ad instar sagitte, unde et nomen a Grecis accepit; obolus enim grece sagitta dicitur. Mina est libra una. Talentum minas habet sexaginta. In septuaginta ita scriptum est: Et fecit Salomon trecentas hastas aureas ductiles. Trecenti aurei inerant in hasta: et trecenta scuta aurea  ductilia. Trecentas minas auri habebat in uno scuto. Alia uero translatio ita dicit: Et fecit rex Salomon trecentas lanceas aureas ductiles. Ducenti quinquaginta aurei inerant in lancea una, et trecenta scuta aurea trecenteni aurei in scuto uno. Deinde sequitur Scriptura : Posuitque ea rex in domum sylue Libani. Si Salomonis erat, cur ligna cedrina ab Hiram petebat ex Libano? non enim dixit Scriptura posuit ea in monte saltus Libani, sed in domo sylue Libani, per speciem locutionis: per efficientem id quod efficitur, et per continentem id quod continetur. Libanus dictus est templum cum porticibus, et uestibulis, atque basilicis magnis, unde iam ad litteram supra dictum est: Qui in quadro per circuitum ambiebant templum, et quia reuera  opus magnum erat, multa ligna Libani, et innumera ibidem erant, ideo uocabatur sylua Libani, sed et ipsum templum Libanus in Scriptura uocatur, dicente Zacaria propheta : Aperi Libane portas tuas, et comedat ignis cedros tuos; sed et Ieremias aduersus Sellum filium Iosie regis inter cetera sic ait : Omnes pastores tuos pascet uentus, et amatores tui in captiuitatem ibunt: et tunc confunderis, et erubesces ab omni malitia tua, qui sedes in Libano, et nidificas in cedris. In Libano enim illis erat sedere, spem saluationis sue habere per templum. In cedris nidificare, erat propter edificia templi peccantem populum saluari, ne propter meritum illius loci captiuarentur. Libanus autem dictus est mons frigidus, et conuallis in Syria  Phenicie que fuit possessio Chananeorum imminens mari magno, quorum metropolis fuit Tyrus. Unde ligna cedrina abiegna, atque punica Sidonii deponebant in mari magno, et inde in ratibus ueniebant per mare usque ad Iopen, et inde per angaria boum per milliarios quadraginta usque ad Hierusalem. Mons enim iste a candore niuium, nomen accepit Libanus. Libanus enim candor, siue candidatio interpretatur. Similiter et templum illud propter altitudinem menium, et excellentiam, uel fulgorem, aut candorem parietum tale nomen sortitum est.

XXX. Merito queri debet  quid sit, quod hoc in libro, de sacrilegis, et  sceleratis Isrel regibus, frequenter dicat Scriptura diuina: fecitque quod erat malum in conspectu Domini: et cum sint multa hominum mala, pretermissis omnibus malis, singulariter unum nominat malum, ad cuius comparationem cetera mala cum sint mala, quasi ne mala esse uidentur. Sicut enim ad comparationem boni, bonus bonorum Deus dicitur, et Sanctus Sanctorum, et Deorum Deus, et Dominus Dominorum, ita in factis hominum, atque gestis idolorum cultura malum malorum, et scelus scelerum, et peccatum peccatorum dici potest. Hic in diuina Scriptura, et iniquitas, et abominatio, et sordes et peccatum, et fornicatio, et odiositas nominari  solet, et peccatum, ut de iam perditis regibus Isrel frequenter in diuina Scriptura dicit: Non recessit a peccatis Hieroboam, qui peccauit et peccare fecit Isrel. Peccata, hic cum sit unum, pluraliter propter duos uitulos posuit. Ignominiam, et sordes, ut Moyses in Exodo de filiis Isrel loquitur : Exspoliauerat enim eos  propter ignominiam sordis, et inter hostes nudum constituerat, id est destitutum absque auxilio Dei. Iniquitas dicitur idolorum cultura,  sicut in Osea propheta duos uitulos, duas nominat iniquitates. Fornicatio, multis modis in prophetis nominari solet. Sicut et illud : tu autem fornicata es cum amatoribus, id est pro proposito uno Deo, cum quo spirituale connubium cum castitate mentis tenere  debuisti, seruisti diis multis, et sic infeliciter in corde tuo prostituta es cum amatoribus multis, id est demonibus. Licet enim quisque unum uideatur colere, aut adorare figmentum, in ipso uno, omni militie demonum seruit. Sed quia se sermo de simulacrorum, atque idolorum cultura opposuit, debemus etymologias nominum illorum exprimere, ut nouerint nostra tempora, cui malo seruiunt homines. Simulacrum est figura, exemplum, effigies, figmentum, forma, uultus, aspectus, species, similitudo. Simulacrorum usus exortum est, cum ex desiderio mortuorum constituerentur imagines, uel effigies tanquam in celum receptorum  pro quibus se in terris demones colendos apposuerunt, et sibi sacrificare a deceptis, et perditis  hominibus suaserunt. Fuerunt enim quidam eorum uiri fortes, aut urbium conditores, quibus mortuis homines, qui eos dilexerunt simulacra finxerunt, ut haberent aliquod ex imaginum contemplatione solatium, sed paulatim [a 1Kb] hunc errorem, persuadentibus demoniis ita in posteris irrepsit, ut quos illi pro sola nominis memoria honorauerunt, successores eorum Deos existimarent, atque colerent. Simulacra autem a similitudine nuncupata, quasi simulata, eo quod manu artificis ex lapide, uel alia materia eorum uultus imitantur, in quorum honore finguntur. Ergo simulacra, uel pro eo quod Diis similia, uel pro eo simulata, atque conficta, uocantur: unde et falsa sunt. Iterum idolum est simulacrum, quod humana effigie factum, et consecratum  est iuxta uocabuli sui interpretationem: Idos enim Grece forma sonat, et idem per diminutionem sonat idolum dictum hoc quod apud nos formula sonat. Igitur omnis forma, uel formula idolum se dici exposcit. Idololatria idololorum seruitus, siue cultura interpretatur. Nam latria Grece, latine seruitus dicitur, que quantum ad ueram religionem pertinet, nonnisi et soli Deo debetur. Ac si ut impia superbia, siue hominum, siue demonum sibi exhibere, uel iubet, uel cupit, ita pia humilitas, uel hominum, uel Angelorum sanctorum sibi oblatam recusat, et cui debeatur, ostendit. Quidam uero latini ignorantes grece lingue etymologiam,  imperite dicunt idolum ex dolo sumpsisse nomen, eo quod diabolus creature cultum diuini nominis inuexit. Sciendum summopere est, quia non solum qui uisibilia figmenta, atque imagines colit, sed etiam quamlibet siue celestem, siue terrenam, siue spiritualem, siue corpoream creaturam, uice nominis Dei colit [a 1Kb] , et salutem anime sue, que a solo Deo est, ab illis sperat, de illis est, de quibus dicit Apostolus : Et coluerunt, et seruierunt creature potius quam Creatori, qui est super omnia Deus benedictus in secula: Et de quibus dicit Propheta : Maledictus homo, qui spem suam ponit in homine, et a Domino recedit cor eius. Sciendum sane, quod gentes diis suis nomen simulacri, uel idoli non imposuerunt, sed  sancti Dei homines diuini nominis, et unius Dei cultores, diis gentium tale nomen imposuerunt

XXXI. Pretermissis quibusdam questiunculis tuis, que in superioribus libris sunt iam solute, ad id quod Helias dixit de Achab : Si mortuus fuerit in ciuitate, comedent eum canes: si autem in agro, comedent eum uolucres celi. Et post hec addis : quomodo uerum est, cum ipse perlatus fuisse legatur in Samaria, et sepultus in sepulcro suo Isrel. In septuaginta autem patribus aliquid amplius habetur: nam post aliqua dicitur: Mortuus est rex uespere, et stetit preco militie in exercitu occidente sole dicens: unusquisque eat in ciuitatem suam, et in terram suam, quoniam defunctus  est rex: et uenerunt in Samariam, et sepelierunt regem in Samaria, et lauerunt currum illius in lacu Samarie, et lambuerunt canes in sanguine eius secundum uerbum Domini, quod locutus est, nec mentiri potuit spiritus Dei, qui erat in Helia. Sanguis enim, qui defluxit de corpore eius, et cucurrit in lectum currus, qui ex corio erat magna pars corporis eius fuit, et hoc coagulatum quasi carnes, comederunt canes, et sic impletum est, quod seruus Domini Helias totum aperte predixit; uel quod potius credendum est, canes eum comederunt, quando filios eius, qui et caro eius fuerunt, comederunt. Quod uero dicit, quod meretrices se lauerunt in sanguine eius, non ob aliud hoc fecerunt, nisi propter aliquam magiam peragendam.


XXXII.  Inquiris que sit salus, quam Deus per Naaman principem contulerit. Sed nulla melius intelligenda est, quam illa, quam ipse per emundationem lepre concepit in mente, quando se spopondit nullum alium colere Deum, nisi Deum Isrel; et ita magnitudine sanitatis eius, et preconio lingue illius multi derelictis idolis, Deum Isrel ceperunt colere solum: et hec fuit salus quam Deus per illum dedit Syrie, quia reuera nulla alia talis salus hominum  est, qualis cognitio creatoris, et remedium peccatorum. Quid tamen ista significent, in precedenti libro sufficienter expositum est.

XXXIII.  Dicit etiam eadem Scriptura, quod tanta, ac talis fames facta est in Samaria, et tamdiu obsessa ciuitas est, donec uenundaretur caput asini octoginta argenteis, et quarta pars capi stercoris columbarum quinque argenteis. Capi stercoris uescicula gutturis intelligi potest, excepto quod nominis ambiguitas nos dubios reddit, quod non ait caput, aut capitis. Obsessa enim multo tempore ab hostibus ciuitas, dum nulli hominum egressus pateret, columbe libere uolando ferebantur in agros, siue ad exercitum, et inuento grano replebant uesciculas  gutturis, et hac eadem hora regresse in ciuitatem, antequam ruminando grana consumerentur: sic uenundabatur argenteis quinque granorum copia, non stercoris fetor. Hec non alicubi legi, nec ab alio didici, sed ut mihi uisum est, taliter dixi: si quid tamen tu melius de hoc inuenire potueris, bene eris, si nos feceris nosse.

XXXIu.  Est hec questio tua de rege Ioas, que non est impossibilis ad intelligendum, sed est nobis difficilis ad loquendum; cur Ioas rex Isrel ad Amasiam regem Iuda remisit dicens: Carduus Libani misit ad cedrum, qui est in Libano dicens: Da filiam tuam filio meo uxorem. Tropice enim, non proprie dictum est. Tropos autem est dictio translata  a propria significatione ad non propriam similitudinem, ornatus et necessitatis causa; sunt autem tropi, qui latine modi, uel mores interpretari possunt quatuordecim, quibus propositis, unum ex illis ad medium deducimus, cuius nomen metaphora est. Metaphora autem dicitur rerum, uerborumque translatio, hec fit modis quatuor: ab animali ad animale [b 1Kb] . Item in libro Iob. : Rugitus leonis, et uox leene, et dentes catulorum leonum contriti sunt, ut per iam dictam metaphoram intelligatur ibi leo Iob, et leena uxor, et dentes catulorum leonum, filii. Et in Psalmo:  Quare fremuerunt gentes: nam et homines, et bestie qui fremere dicuntur, animam habent. Et in Hieremia Propheta : Ascendit leo de cubili suo ,  et predo gentium se leuauit. Leo et predo animam habent. Ab inanimali ad animale, ut est illud : montes cantabunt coram Deo laudem, et omnia ligna siluarum plaudent manu. Montes, et ligna siluarum inanimalia sunt: cantare uero, et manibus plaudere, animalis sit. Ab inanimali ad inanimale; sicut habes in Propheta scriptum : Aperi Libane portas tuas, et comedat ignis cedros tuos; translatio est enim de ciuitate ad montem, quorum nullum animam habet: et hoc ipsum  unde interrogas: Misit Ioas rex Isrel ad Amasiam regem Iuda dicens: da filiam tuam filio meo uxorem, ut per tropum allegorie, Ioas rex se cedro, et regem Iuda carduo comparauerit, et populum suum per camdem significationem bestiis saltus dicens: Transieruntque bestie saltus, que sunt in Libano, et conculcauerunt carduum : et post hec addit : Percutiens inualuisti super Edom, et subleuauit te cor tuum: contentus esto gloria tua, et sede in domo tua, quare prouocas malum, ut cadas tu, et Iudas tecum? etc. Quod ita factum est.

XXXu.  Mouet te: et hoc: Cur de Ionatha rege Iuda scribitur: Ipse edificauit portam domus Domini  sublimissimam. Et post hec addidisti: nunquid a Salomone ante edificata non fuerat? An nouam construxit, et Isrel? non enim noua constructa est, sed ipsa, que sublimissima olim a Salomone edificata fuerat, et sublimissima uocabatur, hanc inchoatam reparando in sublime erexit.

XXXuI.  De Ezechia etiam inquiris cur in Scriptura dicatur diuina, quod postquam dissipauit excelsa, et contriuit statuas, et succidit lucos, confregitque serpentem eneum, quem fecit Moyses, uocauitque eum [a 1Kb] Nabas, etc.? Quod quidem docente Isaia Propheta fecisse credendum est: [b 1Kb] ipsum interrogas, quod ego scire desidero. Si esset, qui mihi ostenderet, etymologiam  nominis huius, quia nec in translatione antiqua aliter hoc scriptum reperi nomen: excepto quod Nabas serpens lingua illorum dicitur; nouissima uero syllaba quid sit, nescire me fateor. Est enim hoc magnum documentum, quod ad edificationem Ecclesie proficere potest, si est, qui hoc animaduertere possit, quare Ezechias cum magna sui laude, atque premio animarum pro salute destruxit, quem ad salutem illius populi Moyses Deo iubente fecerat. Quis enim nesciat Moysen maioris esse meriti, quam Ezechiam regem? De Moyse enim in libro Numerorum dixit Dominus ad Aaron, et Mariam : Audite uerba mea: Si fuerit Propheta inter uos, in uisione illi Dominus cognoscar, in somnio loquar ad illum: at non ita famulus meus Moyses, qui  in tota domo mea fidelissimus est: os ad os loquar ad illum: in specie, et non in enigmate Dominum uidet. Quia enim serpentem, quem Moyses sicut iam dictum est, Deo iubente fecerat, ne serpentina morte populus periret, eum, quem Deus fieri iusserat, populus ipse uenerari, et colere ceperunt, et mortem quam temporaliter parentes illorum ad tempus euaserunt, denuo morituri, isti perceperunt, in perpetuum in anima morituri; et idcirco  destruxit iste, quod Deo iubente fecerat ille: ac per hoc magna auctoritas ista habenda est in Ecclesia, ut si nonnulli ex precessoribus, uel maioribus nostris fecerunt aliqua, que illorum tempore esse potuerunt sine cupa, et postmodum uertuntur in errorem, et superstitionem, sine tarditate aliqua, et cum magna auctoritate a posteris destruantur [c 1Kb] .

XXXuII, XXXuIII. Superest nobis inquisitio necessaria, licet non fuerit interrogatio tua, quomodo diuina insonet Scriptura : Quod egressus Angelus Domini percussit de exercitu Assyriorum centum octuaginta quinque millia. Et Daniel Propheta ait : Misit Dominus Angelum suum, et conclusit ora leonum. Et in Psalmo trigesimo secundo  , secundum emendatiorem translationem: Immittet Angelus Domini in circuitu timentium eum, et eripiet eos. Et alia multa his similia, et excellentiora exempla. Que si cuncta per ordinem Scripture diuine replicare uoluerimus, ante uita, quam sermo deficiet. [d 1Kb] Quod enim mittantur Angeli ab eo, qui ubique est, et celum, terramque implet, non mole, sed uirtute, sicut ueritas, et sapientia mentem , qui attingit a fine usque ad finem fortiter, et disponit omnia suauiter: » de quo Apostolus Atheniensibus predicauit dicens : In illo uiuimus, mouemur, et sumus. Liquide cogitatum, quantum humana mens ualet, adiuuat hanc sententiam, qua credimus,  et dicimus Deum in his, que creauit, indesinenter operari. Neque enim tanquam substantia eius, sic in illo sumus, quemadmodum dictum est  : Quod habeat uitam in semetipso: sed utique cum aliud simus, quam ipse, non ob aliud in illo sumus, nisi quia id operatur, et hoc est opus eius [e 1Kb] , quod continet omnia, et quo eius Sapientia sicut iam dictum est , pertendit a fine usque ad finem fortiter, et disponit omnia suauiter. Per quam dispositionem  in illo uiuimus, mouemur, et sumus: unde colligitur, quod si hoc opus suum rebus subtraxerit, nec uiuemus, nec mouebimur, nec erimus [f 1Kb] . Nec enim ipse diabolus a potestate omnipotentis alienus est, nam et maligni unde alicunque subsisterent, uitam non haberent, nisi per  eum qui uiuificat omnia. Nec ita sane Deus deseruit eamdem reprobam angelicam creaturam suam, ut non se illi exhiberet Deum creantem, et uiuificantem, et inter penalia mala, etiam bona malis multum prestantem . Creatoris namque potentia et omnipotentis, atque omnitenentis uirtus causa subsistendi est [g 1Kb] omnis creature, que uirtus ab eis, que creata sunt, regendis, si aliquando cessaret, simul et illorum cessarent species, omnisque  natura concideret. Neque enim sicut structor edium cum fabricauerit, abscedit, atque cessante illo, atque abscedente stat opus eius, ita mundus, [a 1Kb] et omnis creatura siue uisibilis, siue inuisibilis, siue corporea, siue spiritualis, uel ictu oculi stare non poterit, si ei Deus regimen sui subtraxerit, qui nouit quiescens agere, et agens quiescere, potestque ad opus nouum non nouum adhibere consilium [b 1Kb] . Qui cum crearet, non est defessus, nec cum cessauit, refectus: sine qualitate bonus, sine quantitate magnus, sine indigentia creator, sine situ presens, sine habitu omnia continens, sine loco ubique totus, sine tempore sempiternus, sine ulla sui mutatione mirabilia faciens, nichilque patiens, [c 1Kb] habet quidem nuntios, id est Angelos, non tamen est, ut aliquid ei, quod nesciat,  annuntient: non enim sunt ulla que nesciat; sed bonum eorum est, de operibus suis consulere [d 1Kb] ueritatem: et hoc est quod ei dicuntur nonnulla nuntiare, non ut ipse ab eis discat, sed ut ab illo ipsi per uerbum eius sine corporali sono nuntient etiam quod uoluerit ab eo missi ad quos uoluerit, totum ab illo, per illud uerbum eius audientes, id est in eius ueritate inuenientes quid sibi faciendum, quid, quibus, quando nuntiatum sit. Nam et nos oramus eum, nec tamen necessitates nostras docemus eum Nouit enim (ait uerbum eius [Matth. 6, 8, et 32.] pater uester, quid uobis necessarium sit priusquam petatis ab eo: nec ista ex aliquo tempore cognouit, ut nosset, sed futura omnia temporalia, atque in eis etiam quid, et quando ab illo petituri fueramus, et  quos, et de quibus rebus uel exauditurus, uel non exauditurus esset, sine initio ante presciuit. [e 1Kb] Uniuersas autem creaturas suas, et spirituales, et corporales non quia sunt, ideo nouit, sed ideo sunt quia nouit, non enim nesciuit, quas fecerat, creaturus. Quia sciuit, creauit, non quia creauit, sciuit: nec aliter ea sciuit creata, quam creanda [f 1Kb] : hunc enim Deum colimus  qui naturis a se creatis et subsistendi, et mouendi initia, finesque constituit: qui rerum causas habet, nouit, atque disponit: qui uim seminum condidit: qui rationalem animam, que dicitur animus, quibus uoluit, uiuentibus indidit: qui sermonis facultatem, usumque donauit: qui munus futura dicendi, quibus placuit, spiritibus impertiuit, et per quos placet,  malas ualetudines pellit: qui bellorum quoque ipsorum, cum sic emendandum, et castigandum est genus humanum, exordiis, progressibus, finibusque moderatur: qui mundi huius ignem uehementissimum, et uiolentissimum pro immense nature temperamento et creauit, et regit, qui uniuersarum aquarum creator, et gubernator est: qui solem fecit  corporalium clarissimum lumen, eique uim congruam, et motum dedit: qui ipsis etiam inferis dominationem suam, potestatemque non subtrahit: qui semina, et alimenta mortalium siue arida, siue liquida naturis competentibus attributa substituit: qui terram fundat, atque fecundat: qui fructus eius animalibus, hominibusque largitur: qui causas non solum principales, sed etiam subsequentes nouit, atque ordinat: qui lune statuit modum suum: qui uias celestes, atque terrestres locorum mutationibus prebet, qui humanis ingeniis, que creauit, etiam scientiam artium uariarum ad adiuuandam uitam, naturamque concessit: qui coniunctionem maris et femine ad adiutorium propagande prolis instituit: qui hominum cetibus, [g 1Kb] quod focis, et luminibus adhiberent,  ad facillimos usus munus terreni ignis indulsit. Hec autem facit, atque agit unus uerus Deus: sed sicut Deus, id est ubique totus, nullus inclusus locis, nullis uinculis alligatus, in nullas partes sectilis, ex nulla parte mutabilis, implens celum et terram, presente potentia, non indigente natura. Sic itaque administrat omnia, que creauit, ut etiam ipsa proprios exercere, et agere motus sinat. Quamuis enim nichil esse possint sine ipso, non sunt quod ipse. Agit autem multa etiam per Angelos, sed nonnisi ex se ipso beatificat Angelos. Ita quamuis propter aliquas causas hominibus Angelos mittat, non tamen ex Angelis homines, sed ex se ipso, sicut Angelos, beatificat. Ab hoc uno et uero Deo speramus uitam eternam: habemus enim ab illo preter huiusmodi beneficia,  que ex hac, de qua nonnulla diximus, administratione nature, bonis, malisque largitur, magnum, et bonorum proprium magne dilectionis indicium. Quanquam enim, quod sumus, quod uiuimus, quod celum terramque conspicimus, quod habemus mentem, atque rationem, qua cum ipsum, qui hec omnia condidit, inquiramus, nequaquam ualeamus actioni sufficere gratiarum, tamen quod nos oneratos, obrutosque peccatis, et a contemplatione sue lucis auersos, ac tenebrarum, id est iniquitatis dilectione cecatos, non omnino deseruit, misitque nobis uerbum suum, qui est eius unicus filius, quo pro nobis assumpta carne nato, ac passo, quanti Deus hominem penderet, nosceremus, atque illo sacrificio singulari, a peccatis omnibus mundaremur,  eiusque spiritu in cordibus nostris dilectione diffusa, omnibus difficultatibus superatis, in eternam requiem, et contemplationis eius ineffabilem dulcedinem ueniremus: que corda, [h 1Kb] que lingue ad agendas ei gratias satis esse contenderint [i 1Kb] ? « Deus itaque summus et uerus cum uerbo suo, et Spiritu sancto, qui tria unum sunt, Deus  unus omnipotens, creator, et factor omnis corporis, cuius sunt in participatione felices [a 1Kb] , qui fecit hominem rationalem ex anima, et corpore, qui eum peccantem, nec impunitum esse permisit, nec sine misericordia dereliquit, qui bonis, et malis essentiam etiam cum lapidibus, uitam seminalem etiam cum arboribus, uitam sensualem etiam cum pecoribus, uitam intellectualem cum solis Angelis dedit, a quo est omnis modus, omnis species, omnis ordo, a quo est mensura, numerus, pondus, a quo est quidquid naturaliter cuiuscunque generis est, cuiuslibet estimationis est, a quo sunt semina formarum, forme seminum, motus seminum atque formarum, qui dedit, et carni originem, pulchritudinem, ualetudinem, propagationis fecunditatem, membrorum  dispositionem, salutem concordie, qui et anime irrationali dedit memoriam, sensum, appetitum, rationali autem insuper misericordie intelligentiam, uoluntatem: qui non solum celum, et terram, nec solum Angelum, et hominem, sed nec exigui, et contemptibilis animantis uisceri negauit spinulam, nec herbe flosculum, nec arbori folium sine suarum partium conuenientia, et quadam ueluti pace dereliquit. Et post: [b 1Kb] » mysterium uite eterne iam inde ab exordio generis humani per quedam signa, et Sacramenta temporibus congrua, quibus oportuit, per Angelos predicatum est. Deinde populus Hebreus in unam quamdam Rempublicam, que hoc Sacramentum ageret, congregatus est; ubi per quosdam scientes, per quosdam nescientes, id quod ex  aduentu Christi, usque nunc, et deinceps agitur, prenuntiaretur esse uenturum; sparsa etiam postea eadem gente, per gentes propter testimonium Scripturarum, quibus eterna salus in Christo futura predicata est. Omnes enim non solum prophetie, que in uerbis sunt, nec tantum precepta uite, que mores, pietatemque conformant, atque illis litteris continentur, uerum etiam sacra, sacerdotia, templum, siue tabernaculum, altaria, sacrificia, ceremonie, dies festi, et quidquid aliud ad eam seruitutem pertinet, que Deo debetur,  et grece proprie [c 8Kb] latria dicitur, ea [d 1Kb] significata, et pronuntiata sunt, que propter eternam uitam fidelium in Christo, et impleta credimus, et impleri cernimus, et implenda confidimus [e 1Kb] . « Nos uero dum Angelorum ministeria uolumus ostendere, per quemdam mentis excessum nescientibus immutabilis Dei bonitatem, et ueritatem diuini operis insignia predicamus.

XXXIX. Interrogas quoque, quis sit Sacerdos primus, aut quis secundus. Primus Sacerdos est Pontifex, sicut, Aaron, et Eleazar, atque posteri eorum, quibus licitum erat quotidie ultra uelum ingredi in Sancta Sanctorum. Secundi uero Sacerdotes erant, qui in nostro presbyteri dicuntur tempore, de quibus dicit  Apostolus : In exteriore uero tabernaculo semper introibant Sacerdotes sacrificiorum officia consummantes. Ceteri uero, qui dicebantur Leuite, eo quod essent ex tribu Leui, nec in interiorem, nec in exteriorem licentiam ingrediendi habebant; sed tantum erant ianitores, et cantores, ministrique Sacerdotum, et ad exterius holocaustorum altare, lignorum cesores, et ignium administratores, et sanctarum carnium in populo dispensatores. De his duobus filiis in Psalmo dicit : Domus Aaron benedicite Domino [f 1Kb] : domus Leui benedicite Domino.

XL. Et post hec quid sunt Tyrones, interrogas. Tyrones a Tyria [g 1Kb] urbe Phenicum nomen acceperunt,  que olim fuit metropolis Chananeorum, in qua habitauit Hiram rex, amicus Salomonis [h 1Kb] . Tyrones dicuntur pueri fortes, qui ad militiam eliguntur, et ad arma gerenda habiles existunt: hi enim non ex sola professione natiuitatis, sed ex aspectu, et ualetudine corporis estimantur. Romane autem militie mos fuit pueros primum exercere armis: nam sexto decimo anno Tyrones militabant, quo etiam solo sub custodibus agebantur. Seruos sane nunquam apud eos militasse constat, nisi seruitute deposita.


Explicit Claudius episcopus in libros Regum.





CLAUDII EPISCOPI PRAEFATIO IN CATENAM SUPER SANCTUM MATTHAEUM.






EDITORIS MONITUM.

Claudii Taurinensis episcopi  Commentariorum in Pauli Epistolas prefationem edidi in septimo collectionis uaticane  script. uet. uolumine p. 274 . Nunc autem prefationem eiusdem diuulgare placet in Catenam ab eo contextam ex Latinis presertim Patribus super Matthei Euangelium; quam ineditam in duobus conspexi codicibus, altero quidem uetustatis tam uenerande ut ipsi Claudio uideatur ceuus, altero autem seculi ferme XI. Sane quia Latinis Catenis non eque ut Grecis abundamus, utile foret Claudianam hanc ad publicum usum deferre; quod me aliquando facturum non despondeo. Interim tamen eruditum eius prologum libenter typis committo, cuius nonnisi duas paucorum uersuum particulas uulgauit olim Baronius ad annum 815, ex eoque in epistolas Hibernicas  Usserius transtulit. Ceteroquin hec prefatio nonnisi in antiquiore codice superfuit, quia alter codex acephalus est.



INCIPIT PRAEFATIO.  DOMINO SANCTO AC BEATISSIMO ET MIHI PECULIARI CULTU AFFECTUQUE SPECIALITER EXCOLENDO PATRI IUSTO ABBATI CLAUDIUS PECCATOR.

» Anno 815 incarnationis Saluatoris Iesu Christi Domini nostri, postquam pius ac mitissimus princeps, sancte Dei Ecclesie catholice filius Hludowicus anno secundo imperii sui, celesti fultus auxilio aduersus barbaras nationes mouisset exercitum; teque abeunte et discedente tua paternitate ex palatio iam dicti principis ad tutum dilectumque tibi semper tui monasterii portum; iniunxisti mihi ut aliquod dignum memorie opusculum in expositione Euangelii ad legendum dirigerem fratribus monasterii uestri  . « Atque utinam tanta esset fandi facultas,  quanta est obediendi uoluntas cumque aliud scribendum ex precedenti iam tempore mea teneret uoluntas, ad id quod iusseras meam continuo studui dirigere uoluntatem; et Euangelium secundum Mattheum ex opusculis sanctorum Patrum, licet non ad purum, quod etiam difficile est fieri, tamen ut ualui inquirere atque explanare conatus sum ex tractatibus doctorum et maiorum nostrorum, qui nos in studio huius operis, sicut scientia ita et tempore precesserunt, id est Origenis, Hilarii, Ambrosii, Hieronymi, Augustini, Rufini  , Ioannis, Fulgentii, Leonis, Maximi, Gregorii, et Bede. Sed sicut in arce capitis inter omnia membra lingua plus membris omnibus sonat, ita in exponendo Euangelio, inter omnes est beatissimus Augustinus. Multis etiam in locis, ubi horum defuit sensus uel uerba,  , hoc utcunque ualuit, explere studuit mea paupertas.

Te enim iubente, scio quod meum apud multos predicabitur iudicium, qui secundum carnem tantum, et non etiam iustum nouerunt iudicium iudicare, quasi aliqua temeritate in pugillatione uel reprehensione maiorum hoc ego aggredi nisus fuerim opus. Legat quisquis ille est apologeticum  beati Hieronymi presbyteri; quem in prefatione expositionis huius Matthei scripsit ad quemdam Eusebii nomine, in quo ait: » satis miror, Eusebi dilectissime, cur Romam subito nauigaturus, hanc tibi a me quasi sitarciam dari uolueris, ut Mattheum breuiter exponens, uerbis stringerem, sensibus dilatarem. Si meminisses responsionis mee, nunquam in paucis diebus rem annorum peteres. « Spoponditque se illi hoc in posterum plenissime expositurum. Quod quidem nequaquam faceret, si non multa pretermissa illic sacramenta esse, idem uir sanctus sciret. Legat et alios ipsius Euangelii Latinos expositores Hilarium et Fortunatum, et iuxta historie ordinem omnes sensus physicos, allegoricos, atque etiam ethicos requirat diligenter ad purum; et tunc nosse  poterit utrum ego otiose an deuote, superflue an necessarie, in hoc opere laborauerim. Et si ei non placuerit fructus laboris mei, audiat salua caritate responsum; cui non placet, negligat.

Obsecro etiam paternitatem tuam, et cunctorum fratrum beniuolam caritatem, ut non uos terreat prolixa expositio, nec uoluminis magnitudo; quia reuera sanctum Euangelium, quod regno celorum simile a Saluatore nostro multis in locis esse perhibetur, non potest paucis enuntiari uerbis uel sensibus explicari; quia et congruum fuit, ut sacra nostri Saluatoris dicta ceteris Scripturis, sicut merito ita et specie discernerentur; ne illa celestium arcanorum dignitas passim atque indiscrete cunctis pateret, sanctumque canibus, et margarite porcis  exponerentur. Et ideo ab ipso Saluatore nostro procuratum est, ut illa suorum castitas eloquiorum promiscuis cunctorum oculis abdita sub quasi quodam uelamine pudicitie contegeretur. Ac diuina optimaque dispensatione prouisum est, ut Scriptura ipsa euangelica Domini nostri ita tegeretur celestibus obumbrata mysteriis, sicut secreto suo ipsa diuinitas operiebatur; quod ex subiectis plenius manifestatur exemplis.

Quod uero quedam minus ordinata quam decet in hoc codice multa reperiuntur, non omnia tribuas imperitie, sed quedam propter paupertatem, quedam ignosce propter corporis infirmitatem et meorum oculorum imbecillitatem, quia non fuerunt in tabellis excepta, uel schedulis digesta, sed ut a me inueniri uel discerni potuerunt, ita in hoc affixa  codice sunt. Date itaque ueniam imprudentie mee, quam extorsistis; quia ut auribus uestris uerbosus existerem, dignatio uestra me cegit, confidens quod uoluminis prolixitas, si displiceat affatu, placet affectu; cum intellexeritis, eum  non pro eloquentie sermone, sed pro uestro amore digestum. Simulque quia sciebam almitatem uestram in amicitiis meis plus reprehendere taciturnitatis uerecundiam,  quam loquacem familiaritatis audaciam. Legite si uiuetis , atque transcribite.

Obsecro etiam ut postquam uobis bene cognitus fuerit, fratribus nostris, quibus adhuc incognitus est, remittatur. Denique ego presentiam uestram intra mentis mee arcana possideo, et effigiem uestram in speculo mei cordis intueor, quam illic caritas nostra perfecte depinxit, ut nullius etatis possit obliuione deleri, que iugi recordatione momentis singulis innouatur. Illic enim uobiscum et consuetudinem pietatis uestre secretius conloquor; illic etiam de uite melioris conuersatione pertracto: illic uos labiis mentis exosculor, et manibus mentis amplector. Quo fit ut uera dilectio, que in uisceribus meis uiua uestri figuratione nutritur, et igniculo caritatis accenditur, amoris uestri  mihi necessitudinem repromittat, et animus meus mihi animi uestri fideiussor existat; dum quantum mihi de uobis presumere debeam, conscium mutue dilectionis pectus interrogo.

Et ideo specialiter deposco tam uos quam omnes etiam celestium preceptorum factores, et diuinorum eloquiorum sectatores » ad quoscunque siue per hoc siue per aliud quodcunque opusculum notitia nominis  mei peruenerit, intercessionem peccatorum meorum supplex ab omnibus exquiro, subnixa prece deposcens, ut ita misericordissimo Domino nostro assiduis petitionibus flagitetis, ut in omnibus delictis meis atque peccatis omnibus, opitulantibus uobis, consuetudinaria clementia et copiosa bonitate deletis, etsi non ad idem premium, saltim ad eumdem nos portum quietis iubeat peruenire  . « Ut quatenus hic propter spatia interiecta terrarum, oculis corporis sepius nos uidere non possumus, uel ibidem de mutua presentia gaudeamus. Et quando uobis a iusto iudice retribuetur corona meritorum, mihi a piissimo redemptore et aduocato perfectissimo commissorum uenia non negetur. Et ideo per ineffabilem gratie ac uirtutis operationem nobis prestare dignetur,  ut quos hic ueritate fidei coniungit, illic habitatione non separet; concedatque diuina miseratio, ut paternitatem tuam per annos multos exteriore uigore et alacritate integre sanitatis indulgeat; quia uere tunc reparatum esse me sentio, si de sospitate uestra semper optata cognouero. Filios uestros et fratres meos salutans ueneror, et uenerans saluto. Mementote mei, uiri Dei.





CLAUDII EPISCOPI PRAEFATIO IN COMMENTARIOS SUOS AD EPISTOLAS PAULI APOSTOLI  .



uenerabili in Christo sinceraque caritate diligendo Theudemiro abbati Claudius inspirante gratia Dei episcopus perpetuam beatitudinis opto in Domino salutem.

Non uelut pertinaciter rigidus, renisus sum uoluntati tue diu multumque, studiosissime clientule, ut dilucidatas gentium magistri Epistolas non tibi dirigerem; sed obstrepentibus que isto in seculo rotatico causis insurgunt prepeditus, necdum facere potui. Proposueram in corde meo quippe, ut in scrutandis meditandisque Scripturis, quando ad illarum dulcedinem primitus accessi, uigil et indefessus existerem, ne acumen mentis obdormire permitterem inerti torpore: cogitans penes me, tunc ueraciter me uiuere angelorum pane; et si non ut summi uiri,  saltem quemadmodum languens uiuere nitens, lingua lambere aliquid ualuissem, et alios admonerem, ut apostolicum meo sectarentur exemplum. Unde que retro sunt obliuiscentes, ad ea que interiora sunt  per intelligentiam extendentes nos, in spirituali speculo crescentes, minime retineamur ab inlicitis cupiditatibus. Ut Cicero ait  : » Que nobis, inquit, dies noctesque considerantibus acuentibusque intelligentiam, que est mentis acies, cauentibusque ne quando illa hebescat, id est in philosophia uiuentibus, magna spes est. « Post paululum adiungens ait: » Et si ut antiquis philosophis, hisque maximis longeque clarissimis placuit, eternos animos ac diuinos habemus, sic existimandum est, quo magis hi fuerint semper in suo cursu, id est in ratione et inuestigandi cupiditate, et quo minus se admiscuerint atque implicauerint hominum uitiis et erroribus, hoc his faciliorem ascensum et reditum in celum fore «. Deinde addens hanc ipsam clausulam repetendo,  sermonem finiens: » Quapropter, inquit, ut aliquando terminetur oratio, si aut exstingui tranquille uolumus, cum in his artubus  uixerimus; aut si ex hac in aliam aut  paululum meliorem domum  sine mora demigrare, in his studiis nobis omnis opera et cura ponenda est  . Ardor namque iste, etsi non instruit querentis animum, ingenium saltem exercet; et inuenit scire se quod se fortasse nescire putabat; unde admonitus scit quod antea nesciebat. « Dum enim uictum labore et nummis emerem, commodius in diuinis Scripturis mea uersabatur intentio. Ad dieceseos curam accedens, quot cause surgunt, eo amplius sollicitudines pariunt. Brumale tempus uias palatinas terens eundo et redeundo, minus licet implere supra commemoratum amorem. Post medium ueris procedendo armatum pergamenam  pariter cum armis ferens, pergo ad excubias maritimas, cum timore excubando aduersus Agarenos et Mauros; nocte tenens gladium, et die libros et calamum implere conans ceptum  desiderium. Nisi enim ille uir, cum gratia precedente, spiritui presideret, quem commendat Apostolus, cum de capite uiri non uelando loquitur, illud menti mee accideret quod de semine iacto citra uiam Dominus protulit. Qui etiam te agere uitam demonstras, quando me sine sollicitudine consideras, et ob hoc molestus es mihi exactor. Nec enim  debes molestus esse mihi, quando ego si, ut uoluntas adest, possibilitas adesset, debitor tui non fuissem: si ante has sollicitudines hoc opus non fuissem aggressus, rogantibus fratribus, ut nosti, uix nunc exinde aliquid ualuissem agere. Et uere fateor me primitus inuitum accessisse et in hoc opus et in Pentateuchum, quod postulas, imperantibus fratribus in schola constitutis, quibus uiua uoce Scripturas tradebam, precipiente pio principe Hludowico imperatore, compulsus etiam a memorato principe ut non tantum uerba per obliuionem palantem traderem, sed etiam calamo diu permanente scriberem, ut quod ore promebam, calamo scriptitarem. De admonitione fratrum et exhortatione unde rogasti quod scriberem, ut uotum quod uouerunt Domino reddant; et uotum, ut dico, non propositum, quod  scripsisti, quod solius Dei est; nullam admonitionem meliorem potui inuenire, quam Epistole prime Pauli apostoli, quam misi, quia tota inde agitur ut merita hominum tollat, unde maxime nunc monachi gloriantur  : et gratiam Dei commendat, per quam omnis qui uouit, quod uouit Domino reddat.





CLAUDII EPISCOPI PRAEFATIO EXPOSITIONIS IN EPISTOLAM AD EPHESIOS, AD LUDOuICUM PIUM IMPERATOREM.



Proprio domino meo inclyto atque glorioso, mihi speciali cultu affectuque pre cunctis mortalibus diligendo, gratia Dei Patri patrie potius quam imperatori, cuius imperii dignitas ex fonte orta est pietatis, sancte Dei Ecclesie catholice filio Hlodohico Claudius peccator.

Cum nostris temporibus tepescentibus studiis rarus quisque inueniatur quotidiana intentione promptissimus, non solum ad disserendum que indiscussa sunt, sed etiam ad legendum que iam a maioribus disserta sunt, mirum a me opus tanta ac tam sublimis uestra exigit imperialis potestas, cum Epistolas magistri gentium apostoli Pauli ex tractatibus maiorum nostrorum disserere iubet qui nos illuminantes e Christo in studio huius operis affatim scientia  et tempore precesserunt. Nouit namque sacratissima et mihi semper amantissima serenitas uestra, que piis est semper operibus intenta, et sanctis lectionibus erudita, quam sub imperiali diademate theoreticam non ambigo peragere uitam; quid de laude earumdem epistolarum in Epistola sua secunda  scripserit beatus porro apostolus Petrus, in qua ait: Sicut et carissimus frater noster Paulus secundum datam sibi sapientiam scripsit uobis, sicut et in omnibus Epistolis loquens in eis de his in quibus sunt quedam difficilia intellectu, que indocti et instabiles homines deprauant, sicut et ceteras scripturas ad suam ipsorum perditionem.Ecce teste beato Petro eius coapostolo inuenimus quod adhuc in carne uiuentibus ipsis apostolis, ob difficultatem sensus illarum ab indoctis hominibus, qui eas non recte intellexerunt, diuerse hereses emerserunt. Quis ergo ad expositionem illarum digne uel proprie accedere possit, quas tantus ac talis primus in carne Domini confessor et Noui Testamenti Ecclesie pastor asserit esse difficiles intellectu? Attamen, licet non uiribus  meis, sed meritis uestris, adiuuante illo qui aperuit os mutorum, et linguas infantium fecit disertas: qui est fidelis in uerbis suis, et sanctus in omnibus operibus suis; qui dixit: Petite et accipietis, querite et inuenietis, pulsate et aperietur uobis; largiente pietate eius, circa socordiam sensus mei Epistolas  beati iam dicti apostoli Pauli ad Ephesios atque ad Philippenses, non tam ex maiorum tractatibus, quam ex diuersorum tractatuum sententiis, ueluti mendicus non habens propriam segetem, sed post terga metentium ex aliorum segete congregat sibi uictum, ne hiemis tempore fame periclitetur: ita et ego ex aliorum dictis, has breui stylo comprehendi Epistolas. Quam expositionem si aptam ad legendum iudicauerit serenitas uestra, ad auctorem referite Christum: quia hoc ipsum, ut prefatus sum, donante Domino uestrum est. Si uero reprehensioni patuerit propter sermonis rusticitatem, remota fallacia que rectam fidem offendit, huiusmodi homines a nobis non pertimescendos ille admonuit, de quo loquimur, et quem tenemus in manibus, qui regnum  Dei non in sermone, sed in uirtute esse perdocuit, as semetipsum uerbo potius quam scientia imperitum esse scripsit. Funestum atque detestabile Pelagii dogma, qui ingratus diuine gratie exstitit predicator per celestis gratie gratissimum preconem beatissimum Augustinum de hac epistola, quantum potui, funditus abdicaui.

Sed et illorum qui ex hac ad Ephesios Epistola fulciri moliti sunt heresem suam, ubi ait, Sicut elegit nos ante mundi constitutionem, animas hominum ante mundi principium fuisse et ceternas Deo creatori senserunt; siue etiam in Epistola ad Philippenses Deum Patrem potiorem Filio crediderunt. Hec omnia, uelut mortale precipitium aut lethale  uirus, catholicis auribus denuntio fugienda: quorum idcirco reticeo uocabula, ne derogare uidear, precessores potius, quam dicere ueritatem.

Epistolam sane Apostoli ad Galatas in qua anno preterito, in quantum ualui, studiosissime laboraui, nichil in ea nuper auxi: sed ita, ut antea a me comprehensa est, huic uero operi iuxta ordinem suum in capite sociaui.

De ceteris uero epistolis, licet plurima penes me teneantur excerpta, multa tamen adhuc supersunt perquirenda. Sed quia me anno presenti, prepedientibus peccatis meis, grauiter obligastis, et nimiis anxietatibus deditus, mihi uiuere non libet, neque Scripturas perscrutari licet. Unde obsecro clementiam uestram, ut non mihi sitis molestus  exactor: quia si me adiuuerit pietas diuina, ego ad reddendum deuotus sum debitor. Omnipotens Dominus, qui est Rex regum et Dominus dominorum, uos dominum meum inimicorum omnium superare insidias faciat; concessoque premio sincerissime caritatis, ad profectum et ornatum totius Ecclesie, ita uiuere concedat, ut finito mortalis uite termino, liberum a peccati conscientia suo sancto astare faciat throno. Explicit.


INCIPIT TRACTATUS.

Ephesii sunt Asiani. Hi accepto uerbo ueritatis perstiterunt in fide, hos collaudat Apostolus scribens eis a Roma de carcere, etc.





CLAUDII EPISCOPI ENARRATIO IN EPISTOLAM D. PAULI AD GALATAS.




AUCTORIS EPISTOLA DEDICATORIA.

Domino piissimo et in Christo summo mihi honore singulariter excolendo Dructeranno abbati Claudius peccator.

Tres, ni fallor, et eo amplius iam pertranseunt tempore anni, quod me adhuc in Aluenni cespitis aruo, in palatio pii principis domini Ludouici tunc regis, modo imperatoris, detentum socordia sensus mei tua feruida dilectione adorsus excitare, ut aliquem fructuosum laborem in Epistolis magistri gentium assumerem apostoli Pauli. Sed quia laboribus et turbinibus mundi depressus hactenus parere iussioni tue nequiui, modo largiente Deo in isto Quadragesime  tempore epistolam beati iam dicti apostoli Pauli ad Galatas ex tractatibus beatorum Augustini et Hieronymi Patrum permixtis procuraui ordinare sententiis. In quibus tractatibus cum ad congruentem expositionem multa deesse cernerem, uerti me  ad alios libros prefati iam Patris Augustini et exinde eam, que in illis deerat tractatibus, explere studui expositionem. Nonnulla etiam, ut mihi uisum est, infra illorum locutionem, mea studui coniungere uerba, que utramque expositionem absque scissione coniungerent, et legentis exercerent sensum, et fastidium facerent euitare. Hanc interim quasi manubias quasdam tue ouans dirigere studeo sanctitati: ut quoties eam manu tenueris et legeris, mei memor esse digneris: et in unum coniungat immensa ubique presens Christi caritas, quos spatia terrarum dissociant. De ceteris uero epistolis; iam multa in manibus nostris tenentur excerpta, ad quas, si Dominus uoluerit, et uitam atque salutem concesserit, orantibus uobis pro nobis, ad expositionem illarum  quantocius potuero accedere procurabo. Pius et misericors Deus et reuerendam mihi beatitudinem tuam, ad profectum et ornatum Ecclesie sue, et annis multiplicare dignetur, et meritis. uale in Domino uir Dei, et memento mei.



ARGUMENTUM EPISTOLAE D. PAULI AD GALATAS.

Galate sunt Greci. Galatia dicta a priscis Gallorum gentibus, a quibus exstitit occupata. Nam Galli in auxilium regis Bithynie uocati, regnum cum eo post peractam uictoriam diuiserunt: sicque deinde Grecis admisti, primum Gallogreci, nunc ex antiquo Gallorum nomine Galate dicuntur, et eorum regio Galatia nuncupatur. Hi uerbum ueritatis primum ab Apostolo acceperunt, sed post discessum eius tentati sunt a falsis apostolis, ut in legem et circumcisionem uerterentur. Hos Apostolus reuocat ad fidem ueritatis, scribens eis ab Epheso. Hoc uel maxime argumento Galate erant a pseudoapostolis persuasi atque seducti, quod Paulum, per quem uero  Euangelio crediderant, non esse apostolum audiebant: uidelicet, quia neque de duodecim electus, neque Christum, ut Petrus et ceteri, aliquando secutus fuisset. Quam derogationem necesse habebat ueris rationibus, ac auctoritate sancti Spiritus refutare, per ordinem probans non se ab hominibus, neque per hominem missum, sed per eum qui ipsum et ceteros in ordinem apostolatus elegit.



ITEM ALIUD ARGUMENTUM.

Causa propter quam scribit Apostolus ad Galatas, hec est, ut intelligant gratiam Dei id secum agere, ut sub lege iam non sint. Cum enim predicata eis esset Euangelii gratia, non defuerunt quidam ex circumcisione, quamuis Christiani nomine, nondum  tamen tenentes ipsum gratie beneficium, et adhuc uolentes esse sub oneribus legis, quam Dominus Deus imposuerat, non iustitie seruientibus, sed peccato: iustam scilicet legem iniustis hominibus dando, ad demonstranda peccata eorum, non auferenda. Non enim aufert peccata nisi gratia fidei que per dilectionem operatur. Sub hac ergo gratia iam Galatas constitutos illi uolebant constituere sub oneribus legis, asseuerantes nichil eis prodesse Euangelium, nisi circumciderentur, et ceteras carnales Iudaici ritus obseruationes subirent. Et ideo Paulum apostolum suspectum habere ceperant, a quo illis Euangelium predicatum erat, tanquam non tenentem disciplinam ceterorum apostolorum, qui gentes cogebant iudaizare. Cesserat enim talium hominum  scandalis apostolus Petrus, et in simulationem eorum ductus erat, tanquam et ipse hoc sentiret, nichil prodesse gentibus Euangelium, nisi onera legis implerent. A qua simulatione idem apostolus Paulus eum reuocauit, sicut in hac ipsa Epistola docet. Talis quidem questio est et in Epistola ad Romanos: uerumtamen uidetur aliquid interesse, quod ibi contentionem ipsam dirimit, litemque comprimit, que inter eos qui ex Iudeis et eos qui ex gentibus crediderant orta erat: cum illi tanquam ex meritis operum legis sibi redditum Euangelii premium arbitrarentur, quod premium incircumcisis, tanquam immeritis, nolebant dari; illi contra Iudeis se preferre gestirent, tanquam interfectoribus Domini. In hac  uero Epistola ad eos scribit qui iam commoti erant auctoritate illorum qui ex Iudeis erant et ad obseruationes legis cogebant. Ceperant enim eis credere, tanquam Paulus apostolus non uera predicasset, quod eos circumcidi noluisset: et ideo sic cepit: Miror quod sic tam cito transferimini, ab eo qui uos uocauit in gloriam Christi, in aliud Euangelium. Hoc ergo exordio cause questionem breuiter insinuauit: quanquam et ipsa salutatione  satis ostendit, et illos qui talia persuadebant non esse a Deo, sed ab hominibus: et ceteris apostolis, quantum ad auctoritatem testimonii euangelici pertinet, imparem se haberi non oportere. Quandoquidem non ab hominibus,  neque per hominem, sed per Iesum Christum, et Deum Patrem, se apostolum nouerit. Singula igitur ab ipso Epistole uestibulo, permittente Domino et adiuuante studium nostrum, sic consideranda et tractanda suscepimus.



IN CAPUT PRIMUM EXEGESIS.

Paulus apostolus. Quod nomen suum apostolus Paulus in omnibus pene Epistolis preponit in titulo, auctoritas est. Ut enim iudices seculi huius, quo nobiliores esse uideantur, ex regibus quibus seruiunt, et ex dignitate, qua intumescunt, uocabula sortiuntur; ita et Apostolus grandem inter Christianos sibi uindicans dignitatem, apostolum se Christi titulo prenotauit, ut ex ipsa lecturos nominis autoritate terreret, iudicans omnes qui in Christo crederent,  debere sibi esse subiectos. Apostolus autem, hoc est missus, Hebreorum proprie uocabulum est, quod Silas quoque sonat: cui a mittendo missoue nomen impositum est. Aiunt Hebrei inter ipsos quoque prophetas et sanctos uiros esse quosdam, qui et prophete et apostoli sint; alios uero qui tantum prophete. Denique Moysen cui dicitur: Et ego mittam te ad Pharaonem; et ipse respondeat: Prouide alium, quem mittas , et Isaiam, cui loquitur Deus: Quem mittam, et quis ibit ad populum istum ? esse et apostolos et prophetas. Unde et nos possumus intelligere, Ioannem quoque Baptistam et prophetam et apostolum appellandum. Siquidem ait Scriptura: Fuit homo missus a Deo, cui nomen erat Ioannes . Et in Epistola ad Hebreos  propterea Paulum solita consuetudine nec nomen suum, nec Apostoli uocabulum preposuisse, quia de Christo erat dicturus: Habentes ergo principem sacerdotum et apostolum confessionis nostre Iesum : nec fuisse congruum ut ubi Christus apostolus dicendus erat, ibi etiam Paulus apostolus poneretur. Quatuor autem genera apostolorum sunt: unum, quod neque ab hominibus, neque per hominem, sed per Iesum Christum et Deum Patrem; aliud, quod a Deo quidem est, sed per hominem; tertium, quod ab homine, et non a Deo; quartum, quod neque a Deo, neque per hominem, sed a semetipso. De primo genere potest esse Isaias et ceteri prophete, et ipse apostolus Paulus, qui  neque ab hominibus, neque per hominem, sed a Deo Patre et Christo missus est. De secundo, iehsu filius Naue, qui a Deo quidem est apostolus constitutus, sed per hominem Moysen. Tertium genus est, cum hominum fauore et studio aliquis ordinatur, ut nunc uidemus plurimos non Dei iudicio, sed redempto fauore uulgi, in sacerdotium subrogati. Quartum est pseudoprophetarum et pseudoapostolorum, de quibus Apostolus, istiusmodi, inquit, pseudoapostoli, operarii iniquitatis, transfigurantes se in apostolos Christi , qui dicunt, Hec dicit Dominus, et Dominus non misit eos.

Non ab hominibus, neque per hominem. Non superbe, ut quidam putant, sed necessarie, neque ab hominibus, neque per hominem, se apostolum esse  proponit, sed per Iesum Christum, et Deum Patrem, ut eos qui Paulum extra duodecim apostolos uentilabant, et nescio unde subito prorupisse, uel a maioribus ordinatum, hac auctoritate confunderet. Potest autem et oblique in Petrum et in ceteros dictum accipi, quod non ab apostolis ei sit traditum Euangelium, sed ab ipso Iesu Christo, qui et illos apostolos elegerat. Hoc autem totum ideo preparatur, ut nemo sibi contra legis onera pro Euangelii gratia disputanti posset opponere. Sed Petrus hoc dixit, sed apostoli hoc statuerunt, sed precessores tui aliud decreuerunt: quod quidem in sequentibus, nunc quasi occulto sermone precludens, manifestius facit, dum ab eis qui uidentur esse aliquid, nichil in se collatum refert: et ipsi Petro in faciem restitisse  se scribit, nulla dicens necessitate compulsum, ut hypocrisi cederet Iudeorum. Quod si temerarium quibusdam uidetur, eum contra apostolos, quamuis occulte, locutum, qui Hierosolymam idcirco perrexit ut cum eis conferret Euangelium, ne forte in uacuum curreret aut cucurrisset. Sequitur:

Sed per Iesum Christum, et Deum Patrem, qui suscitauit eum a mortuis. Quia enim et Filii et Patris una est operatio: et ut scias quia Deus est Christus, a quo ille est factus apostolus, diligenter aduerte quod ante nominauerit Filium quam Patrem, contra calumnias Arianorum. Illud uero quod addidit, qui suscitauit eum a mortuis, secundum hoc creditur suscitatus, secundum quod mori potuit, sola scilicet carne.


Et qui mecum sunt omnes fratres, Ecclesiis Galatie. In aliis Epistolis Sosthenes et Siluanus, interdum et Timotheus in exordio preponuntur. In hac tantum, quia necessaria erat auctoritas plurimorum, omnium fratrum nomen assumitur, qui et ipsi forsitan ex circumcisione erant, et a Galatis non contemptui ducebantur. Plurimum quippe facit ad populum corrigendum multorum in una re sententia atque consensus. Postquam enim auctoritatem suam commendauit, hos addit, ut omnes commotos aduersus eos ostenderet, quamuis sufficeret auctoritas eius, nec posset refutari. Tamen ut graue factum illorum ostendat, quo a prima fide destiterant, multos secum accensos ad errorem illorum arguendum designat.  Facile enim poterit quis intelligere errare se, si se a multis uideat reprehendi. Quod autem ait, Ecclesiis Galatie, et hoc notandum, quia hic tantum generaliter, non ad unam Ecclesiam unius urbis, sed ad totius prouincie scribebat Ecclesias. Et Ecclesias uocat, quas postea errore arguit deprauatas. Ex quo noscendum dupliciter Ecclesiam posse dici, et eam que non habeat maculam aut rugam, et uere corpus Christi sit; et eam que in Christi nomine absque plenis perfectisque uirtutibus congregetur.

Gratia uobis et pax a Deo Patre, et Domino Iesu Christo. Gratia Dei est, qua nobis donantur peccata, ut reconciliemur Deo. Pax autem, qua reconciliamur Deo, non ut in ceteris epistolis, Dei Patris et  Domini nostri Iesu Christi, gratiam ponit, et pacem, per quas absque operum merito et peccata nobis concessa sunt pristina, et pax indulta post ueniam: sed prudenter iam causam agit aduersum eos qui fuerant a lege preuenti, et putabant se posse ex operibus iustificari, ut scirent se saluos gratia, et in eo perseuerare debere quod ceperant.

Qui dedit semetipsum pro peccatis nostris, ut nos eriperet de presenti seculo maligno. Neque Filius se dedit pro peccatis nostris absque uoluntate Patris, neque Pater tradidit Filium sine Filii uoluntate. Sed hec est uoluntas Filii, uoluntatem Patris implere, ut ipse loquitur in Psalmo: Ut facerem uoluntatem tuam, Deus meus uolui . Aperte ostendit nichil prodesse legem, quando Christum dicit obtulisse  se, ut pro nobis pateretur, ut nos iustificaret, quos lex reos tenebat, ut eruti a lege per fidem Christi, iam non peccatores essemus, sed iustificati secunda natiuitate Filii Dei appellati. Seculum presens malignum propter malignos homines qui in illo sunt, intelligendum est, sicut dicimus malignam domum propter malignos inhabitantes in ea, non tamen seculum ipsum quod die et nocte, annis currit et mensibus, appellari malum, sed ea que in seculo fiunt. Quomodo sufficere dicitur diei malitia sua . Et dies Iacob parui scribuntur et mali ; non quod spatium temporis, in quo uixit Iacob malum fuerit, sed quod ea, que sustinuit, per uaria eum exercuerunt temperamenta.

Secundum uoluntatem Dei et Patris nostri, cui est  gloria. Quanto igitur magis homines non debent arroganter ad seipsos referre, si quid operantur boni, quando et ipse Dei Filius in Euangelio non gloriam suam se querere dixit, neque uoluntatem suam uenisse facere, sed uoluntatem eius qui eum misit . Quam uoluntatem gloriamque Patris nunc commemorauit Apostolus, ut ipse quoque Domini exemplo, a quo missus est, non se querere gloriam suam significaret, nec facere uoluntatem suam in predicatione Euangelii, sicut paulo post dicit: Si hominibus placerem, Christi seruus non essem. Ut firmum sit et plenum auctoritate, quod dicit, quia Christus nos liberauit, addidit, quia istud cum Patris fecerit uoluntate.


In secula seculorum. Infinitis beneficiis infinita gloria debetur.

Amen. Prologum suum Hebreo sermone concludit, Amen. Septuaginta transtulerunt, , fiat; Aquila, . Nos uero uere siue fideliter interpretari possumus: quod etiam in Euangelio a Saluatore semper assumitur, sua per Amen uerba confirmante.

Miror quod tam cito transferimini, ab eo qui uos uocauit in gloriam Christi, in aliud Euangelium, quod non est aliud. Enumeratis beneficiis mirari se dicit Apostolus quod ab Euangelii libertate potuerint solis uerbis retrahi in legis seruitutem, a quo nullis tormentis debuerint separari. Euangelium enim si aliud est preter id quod siue per se, siue per aliquem  Dominus dedit, iam nec Euangelium dici potest. uigilanter autem cum dixisset, Transferimini ab eo qui uos uocauit in gloriam Christi, quam uolebant illi euacuare, quasi frustra uenerit Christus, si adhuc tenenda erat circumcisio carnis, atque huiusmodi legis opera tantum ualebant, ut per illam homines salui fierent, addidit:

Nisi sunt aliqui qui uos conturbant, et uolunt conuertere Euangelium Christi. uolunt, inquit, Euangelium Christi mutare, conuertere, turbare: sed non ualent, quia huius nature est ut non possit aliud esse quam quod uerum est. Non quemadmodum istos conturbant, ita etiam conuertere possunt Euangelium Christi, quia manet firmissimum: sed tamen conuertere uolunt, quia ab spiritualibus ad carnalia  reuocant intentionem credentium. Illis enim ad ista conuersis, manet Euangelium non conuersum. Et ideo cum dixisset conturbantes uos, non dixit et conuertentes, sed uolentes, inquit, conuertere Euangelium Christi.

Sed licet nos, aut angelus de celo euangelizet uobis, preterquam quod euangelizauimus uobis, anathema sit. ueritas propter seipsam diligenda est, non propter hominem, aut propter angelum, per quem annuntiatur. Qui enim propter annuntiatores eam diligit, potest et mendacia diligere, si qua forte ipsi sua protulerint. Propterea autem sibi, qui aliud in Iudea facere, aliud docere in gentibus criminabatur; et angelo, quem maiorem etiam precessoribus suis apostolis esse contestabatur, anathema denuntiauit,  ut non magna Petri et Ioannis putaretur auctoritas, cum nec sibi liceret, cui eos ante docuerat, nec angelo aliter predicare, quam semel didicerant. Sic itaque et angelum nominatim posuit, alios uero absque nomine. Si quis, inquit, uobis euangelizauerit, ut in generali uocabulo nec precessoribus faceret iniuriam, et tamen nomina eorum latenter ostenderet. Nemo miretur Apostolum, qui feritatem morum mansuetabat, sic esse commotum. Pro Galatarum enim salute indignatur aduersus inimicos discipline Christiane. Indignatio enim hec ostendit, non leue peccatum esse, post acceptam fidem conuerti ad legem. Nam tam firmum et uerum Euangelium, quod eis predicauerat, asserit, ut etiam  seipsos, id est apostolos  non audiri doceret: quorum utique fama, quod essent apostoli Christi, peragrauerat omnem locum: aut si forte diabolus angelum Dei fingens, ut facile possit audiri, de celis appareret. contra hec predicans, sciretur esse contrarius, et abominatio haberetur. Si ergo apostolos Christi, quorum tam preclara opinio in signis et prodigiis erat faciendis, et angelum de celo, quem possit spiritalis ratio commendare, aliter docentes, quam ab apostolo Paulo docti erant, anathematizari precipit, quanto magis quos nullum testimonium ad seducendum potest commendare? Ideo autem iterat contestationem, ut confirmet eos in prima traditione. Iterata enim lex sollicitiores reddit negligentes.


Sicut enim prediximus, et nunc iterum dico: Si quis uobis euangelizauerit preterquam quod accepistis, anathema sit. Aut presens hoc predixerat, aut quia iterauerit quod dixit, propterea uoluit dicere, sicut prediximus; tamen ipsa iteratio saluberrime intentionem mouet ad firmitatem retinendi eam, que sic commendatur, fidem. Potest et hyperbolice dictum accipi: non quod aut apostolus, aut angelus, aliter potuerint predicare, quam semel dixerint: sed etiam, si hoc posset fieri, ut et Apostolus et angeli mutarentur, tamen non esse ab eo, quod semel acceptum fuerat, recedendum. Facit autem hoc, non contra solos Galatas, sed et contra omnes hereticos, qui traditiones apostolicas mutare conantur.

Modo enim hominibus suadeo, an Deo? an quero  hominibus placere? Si adhuc hominibus placerem, Christi seruus non essem. Nemo Deo suadet, quia manifesta sunt illi omnia, sed hominibus. Ille bene suadet, qui non se illis placere uult, sed ipsam, quam suadet, ueritatem. Qui enim placet hominibus, non ab ipsis suam gloriam querens, sed Dei, ut salui fiant, non iam hominibus, sed Deo placet. Aut certe iam cum et Deo placet, simul et hominibus, non utique hominibus placet. Aliud est enim placere hominibus, aliud et Deo et hominibus . Non putemus ab Apostolo nos doceri, ut exemplo suo hominum iudicia contemnamus, qui in alio loco dixit: Scientes ergo timorem Domini hominibus suademus, Deo autem manifesti sumus. Et illud: Sine offensione estote, Iudeis et gentibus, et Ecclesie  Dei, sicut ego omnibus per omnia placeo, non querens quod mihi utile est, sed quod multis, ut salui fiant . Si enim fieri potest ut pariter et Deo et hominibus placeamus, placendum est et hominibus. Sin autem aliter non placemus hominibus, nisi Deo displiceamus, Deo magis quam hominibus placere debemus. Alioqui et ipse infert cur omnibus per omnia placeat, Non querens, inquiens, quod mihi utile est, sed quod multis, ut saluentur. Qui autem ex ea caritate que non querit que sua sunt, sed que aliena, placet hominibus, ut saluentur, utique Deo primum placet, cui salus hominum chara est. Habet autem et uerbum, quod hic specialiter additum est, modo, uel placendum esse pro tempore  hominibus, uel displicendum, ut qui modo non placet propter Euangelii ueritatem, placuerit quondam ob salutem plurimorum. Placuerat Paulus aliquando Iudeis, cum, emulator existens paternarum traditionum, sine querela in lege uersatus est, et tantum habuit in maiorum ceremoniis ardoris et fidei, ut in Stephani nece particeps fuerit, et Damascum perrexerit ad eos, qui a lege desciuerant, uinciendos . Sed postquam in uas electionis de persecutore translatus est, et cepit predicare fidem, quam quondam expugnauerat, cepit pariter displicere Iudeis, quibus ante placuerat. Hoc est ergo quod ait.: Nunquid quero Iudeis placere, quibus displicendo, Deo placui? Si enim illis placerem, adhuc Christi seruus non essem. Assererem quippe legem, et Euangelii gratiam destruerem:  nunc autem propterea ne in simulationem quidem obseruande legis adducor, quia non queo et Deo placere pariter et Iudeis, quibus quicunque placet, Deo displicet.

Notum enim uobis facio, fratres, Euangelium quod euangelizatum est a me, quia non est secundum hominem: neque enim ego ab homine accepi illud, neque didici, sed per reuelationem Iesu Christi. Nunc principium epistole aperit. Ipsum enim sensum uult manifestare, quia non ea que docebat, ab homine didicerat, ut forte dubitaretur de his que docebat, neque secundum humanum iudicium apta erat eius predicatio, ut indigna diuina auctoritate uideretur, sed a Dei Filio dicit se didicisse per reuelationem,  cum iam post resurrectionem esset in celis, sicut supra memorauit, et ea que didicit conuenire uoluntati maiestatique eius a quo se didicisse testatur. Euangelium quod secundum hominem est, mendacium est: Omnis enim homo mendax ,; quia quidquid ueritatis inuenitur in homine, non est ab homine, sed a Deo per hominem. Ideo iam quod secundum hominem est, nec Euangelium dicendum est, quale illi asserebant qui in seruitutem ex libertate attrahebant eos quos Deus ex seruitute in libertatem uocabat. Inter accipere autem et discere hoc interest quod accipit Euangelium, cui primum insinuatur, et qui ad fidem eius adducitur, ut credat uera esse que scripta sunt; discit autem is qui ea que in illo per enigmata et parabolas figurata  sunt, explanata et disserta cognoscit, et cognoscit non homine reuelante, sed Christo. Potest, sicut in principio diximus, cum exponeremus, Paulus apostolus non ab hominibus, neque per hominem, ita et in presenti loco oblique in Petrum accipi, et in ceteros precessores eius, quod nullius pro lege auctoritate moueatur, qui Christum solum Euangelii habeat preceptorem. Porro reuelationem illam significat, cum Damascum uadens in itinere Christi uocem audiuit: Saule, quid me persequeris ? Et cecatus oculis uerum lumen mundi intuitus est.

Audistis enim conuersationem meam aliquando in Iudaismo, quoniam supra modum persequebar Ecclesiam Dei, et expugnabam illam, et proficiebam in  Iudaismo supra multos cetaneos in genere meo, abundantius emulator existens paternarum mearum traditionum. Propositum suum, quo prius iuxta carnem uigebat repugnans Ecclesie, breuiter memorat: sed, ut famulus Christi esset, hunc se reliquisse: magis enim se deuotum quam illos, in uindicanda lege fuisse designat. Non tamen propter hominum fauorem, sed hoc putans utile apud Deum. Per ignorantiam enim cum humanitati placeret, Deo se seruire putabat, liberam habens conscientiam. Nesciebat enim iam tempus asserende legis non esse. Quapropter doctrinam secutus patrum Iudeorum, aut in errore, aut in maleuolentia constitutorum, omni industria et feruore mentis id agebat, ut ceteris cequalibus sibi emulatione legis prestantior uideretur: sic insaniens contra disciplinam Christi,  ut nulli hominum parceret, fidei federa assecuto; sed cum reuelatione Dei laborem hunc inanem esse didicisse, et magis contrarium, destitisse ab eo, et se fidei gratie destinasse, ut profectus ei esset apud Deum. Si ergo hic, qui Isrelita est, et qui dignitate doctoris fultus erat apud Iudeos, eruditus a Gamaliele uiro prudentissimo, locum habens cum optimis uita hominibus reliquit legem: quanto magis ii qui extra legem erant, legi se subiicere non debuerant? Et si hic gaudet exisse se de sub iugo seruitutis, quid est ut hi libertatem suam obligauerint uinculis legis? Plurimum prodest Galatis ista narratio, quomodo Paulus uastator quondam Ecclesie et Iudaismi acerrimus defensor, ad Christi fidem repente conuersus  sit. Et hoc eo tempore, quo crucifixus primum annuntiabatur in mundo, quo nouum dogma, et a gentibus, et a Iudeis, totius orbis finibus pellebatur. Dicere enim poterant, Si ille, qui a parua etate Phariseorum institutus est disciplinis, qui omnes cetaneos suos in Iudaica traditione superabat, nunc defendit Ecclesiam, quam quondam ualidissime persequebatur, et magis Christi gratiam et nouitatem uult habere cum inuidia omnium quam uenustatem legis cum laude multorum, quid nos facere oportet, qui ex gentilitate esse cepimus Christiani? Pulchre uero adiunxit: Supra modum persequebar Ecclesiam Dei, ut hinc quoque admiratio nasceretur, quod non unus quicunque de his qui leuiter persequebantur Ecclesiam, sed ille qui ceteros in  persecutione uincebat, conuersus ad fidem sit: et prudenter dum aliud narrat, interserit, non tam Dei se seruisse legi quam paternis, id est, Phariseorum traditionibus, qui docent doctrinas, mandata hominum, et reiiciunt legem Dei, ut statuant traditiones suas. Quam elegans autem obseruatio pondusque uerborum.

Audistis, inquit, conuersationem meam aliquando in Iudaismo. Conuersationem, non per gratiam: ut ostendat non potuisse se inde humano consilio, nisi diuina reuelatione et misericordia, separari. Aliquando, non modo. In Iudaismo, non in lege Dei. Quoniam supramodum persequebar Ecclesiam Dei, et deuastabam illam. Non persequebar ut ceteri,  sed supramodum. Nec sufficiebat, quamuis uehemens persecutio, sed quasi quidam grassator Ecclesiam et predo uastabam. Nec ait Ecclesiam Christi, ut tunc putabat, quam ducebat contemptui, quam persequebatur: sed, ut nunc credit, Ecclesiam Dei: uel ipsum Christum Deum esse significans, uel eiusdem Dei esse Ecclesiam, qui quondam legis doctor fuit.

Et proficiebam, inquit, in Iudaismo supra multos cetaneos in genere meo, abundantius emulator existens paternarum mearum traditionum. Rursum profectum, non legis Dei, sed Iudaismi uocat: nec super omnes, sed super plurimos; nec super senes, sed super cetaneos, ut et studium suum referret in lege, et iactantiam declinaret. Paternas autem  traditiones, non Domini mandata commemorans, et Phariseum ex Phariseis indicauit, et habuisse quidem zelum Dei, sed non secundum scientiam. Usque hodie autem, qui Iudaico sensu Scripturas intelligunt, persequuntur Ecclesiam Christi, et depopulantur illam, non studio legis Dei, sed traditionibus hominum deprauati.

Cum autem placuit ei, qui me segregauit de utero matris mee, et uocauit per gratiam suam, ut reuelaret Filium suum in me, ut euangelizem illum in gentibus. Segregatur quodammodo de uentre matris, quisquis a carnalium parentum consuetudine ceca separatur. uel etiam in prescientia ab utero segregauit, quando uoluit et fecit quod sciebat esse futurum. Potest et non inconuenienter uterus matris sue intelligi  Synagoga.

Continuo non acquieui carni et sanguini. Acquiescit autem carni et sanguini, quisquis carnalibus propinquis et consanguineis suis carnaliter suadentibus assentitur.

Neque ueni Hierosolymam ad antecessores meos apostolos. Si de apostolis dixerat, Continuo non acquieui carni et sanguini, quid necesse fuerat id ipsum iterare dicendo, Neque ueni Hierosolymam ad antecessores meos apostolos, ut aliquid ab illis discerem? Iste itaque sensus tenendus est quem supra exposuimus.

Sed abii in Arabiam, et iterum reuersus sum Damascum. Si de Damasco abiit in Arabiam, ut doceret quod fuerat ei reuelatum, non sibi uidetur historie  ordo conuenire, referente Luca in Actibus apostolorum  quod cum Paulus post fidem Christi per dies multos Euangelium Damasci loqueretur audenter, facte fuerint ei insidie, et in sporta per murum nocte dimissus sit, et uenit Ierusalem tentans se iungere discipulis, a quibus cum uitaretur, et timerent ad eum accedere, a Barnaba ad apostolos illum esse perductum, et ibi narrasse quomodo Deum uiderit in itinere, et Damasci fiducialiter egerit in nomine Iesu. Erat, inquit, cum illis intrans et exiens in Ierusalem, et fiducialiter agens in nomine Domini. Loquebatur quoque, et disputabat cum Grecis. Illi autem querebant occidere eum. Quod cum cognouissent fratres, deduxerunt eum Cesaream,  et dimiserunt Tarsum. Hic autem dicit se primum isse in Arabiam, et iterum reuersum Damascum. Post triennium uenisse Hierosolymam, uidisse Petrum, et cum eo mansisse diebus quindecim. Nec, preter Iacobum fratrem Domini, alterum apostolum uidisse, que ut uera credantur  sub testatione confirmat dicens: Que autem dico uobis, ecce coram Deo, quia non mentior. Possumus igitur estimare isse quidem Paulum secundum Luce historiam Hierosolymam, non quasi ad antecessores apostolos, ut aliquid ab illis disceret, sed ut persecutionis impetum declinaret, qui sibi Damasci propter euangelium Christi fuerat concitatus, et sic uenisse Hierosolymam quasi ad quamcunque aliam ciuitatem.  Unde eum statim propter insidias recessisse, et uenisse in Arabiam siue Damascum. Atque inde post triennium ad uidendum Petrum Hierosolymam reuertisse. uel certe statim ut baptizatus sit, et accepto cibo confortatus, fuisse eum cum discipulis qui erant Damasci per dies aliquot . Et stupentibus cunctis in synagogis Iudeorum predicasse continuo quod iehsu esset Filius Dei, et tunc isse in Arabiam, et de Arabia Damascum reuertisse, et ibi fecisse triennium: quos dies multos Scriptura testatur, dicens: Cum implerentur autem dies multi, consilium fecerunt Iudei, ut eum interficerent. Note autem facte sunt Saulo insidie eorum, et custodiebant portas nocte ac die, ut eum interficerent. Accipientes ergo discipuli eius nocte per murum dimiserunt  eum, submittentes in sporta. Cum autem uenisset Hierosolymam, tentabat se iungere discipulis. Lucam uero idcirco de Arabia preteriisse, quia forsitan nichil dignum apostolatu in Arabia perpetrarat, et ea potius compendiosa narratione dixisse que digna Christi Euangelio uidebantur. Nec hoc segnitie apostoli deputandum, si frustra in Arabia fuerit, sed quod aliqua dispensatio, et Dei preceptum fuerit, ut faceret. Nam et postea legimus in Actis apostolorum, Paulum cum Sila egressum prohibitum esse a Spiritu sancto uerbum in Asia loqui. Aliter: Sed abii in Arabiam, et iterum reuersus sum Damascum. Quid mihi prodest ista relatio, si legam quod Paulus post reuelationem Christi statim ierit in Arabiam, et de Arabia Damascum fuerit reuersus,  nesciam autem quid ibi gesserit, quidue utilitatis habuerit: Itus ac reditus? Dat occasionem altioris intelligentie in hac eadem epistola ipse Apostolus de Abraham et Sara, et Agar disputans. Que quidem sunt, inquit, per allegoriam dicta. Hec enim sunt duo Testamenta: unum quidem in monte Sina in seruitutem generans, que est Agar. Sina enim mons est in Arabia, qui coniunctus est ei, que nunc est Ierusalem . Et docet uetus Testamentum, hoc est, ancille filium, in Arabia, que interpretatur humilis et occiduo constitutum. Statim itaque ut credidit Paulus ad legem et prophetas, et ueteris Testamenti iam in occiduo, positi sacramenta conuersus, quesiuit in eis Christum, quem iussus fuerat in gentibus  predicare: et reperto illo, non est ibi diutius commoratus, sed reuersus Damascum, hoc est, ad sanguinem et ad passionem Christi. Et inde prophetica lectione firmatus, pergit Hierosolymam, locum uisionis et pacis. Non tam disciturus aliquid ab apostolis, quam cum eis Euangelium, quod docuerat, collaturus.

Deinde post annos tres ueni Hierosolymam uidere Petrum. Si cum euangelizasset Paulus in Arabia, postea uidit Petrum: non ideo ut per ipsum Petrum disceret Euangelium, qui tribus iam annis docuerat, sed ut fraternam caritatem etiam corporali notitia cumularet. Quod si cui non uidetur, cum superiori sensu iungat hec omnia: quod nichil sibi apostoli contulerint, quod iussus sit ire Hierosolymam, ad  hoc esse ut uideret apostolum: tum intelligeret, eo Paulum non iuisse discendi studio, qui et ipse eumdem predicationis haberet auctorem, sed honoris priori apostolo deferendi.

Et mansit apud eum diebus quindecim. Propterea quindecim ponit dies, ut ostendat, non fuisse grande tempus quo potuerit aliquid a Petro discere: ut ad illum sensum, a quo cepit, cuncta referat, se non ab homine doctum esse, sed a Deo.

Alium autem apostolum uidi neminem, nisi Iacobum fratrem Domini. Iacobum uidit Hierosolyme, quia ibi erat constitutus ab apostolis episcopus. Fratrem Domini consobrinum eius debemus intelligere. Negat se itaque preter hos quemquam apostolorum uidisse, nec occulta contradictio nasceretur, Etiamsi  a Petro non es doctus, alios habuisti apostolos preceptores. Non uidit autem eos, non quo contemptui duceret, sed quia illi ad Euangelium predicandum toto fuerant orbe dispersi.

Que autem scribo uobis, ecce coram Deo, quia non mentior. Quod ad commendationem eius pertinet locuturus, testem Deum dat, quia ita se habent, que dicturus est, ne forte uideretur compositum, cum persone eius non conueniat aliquid fingere: sed cum se commendat, hos uult proficere. Commendatio enim hec istis proficit, ut sciant ea, que ab hoc dicuntur, esse uerissima: qui dicit, ecce coram Deo, non mentior. Iurat utique; et quid sanctius hac iuratione? Sed non est contra preceptum Domini ista iuratio, in quo ait: Sit sermo uester, est, est, non,  non. Quod autem amplius est, a malo est ; quantum ergo in ipso est, non iurat Apostolus: non enim appetit iurationem cupiditate aut delectatione iurandi, quod ex malo est, sed infirmitas et incredulitas hoc exigit eorum qui aliter non mouentur ad fidem. Hoc autem non solum de his que nunc scribit ad Galatas, potest accipi: sed et generaliter de omnibus Epistolis, quia non sunt falsa que scribat, et cor eius uerbaque non discrepent.

Deinde ueni in partes Syrie et Cilicie. Post Hierosolyme uisionem uenit ad Syriam, que nobis dicitur excelsa atque sublimis, et inde transiit ad Ciliciam, quam in fide Christi cupiebat assumere, euangelizans eis uocationem penitentie. Cilicia  quippe interpretatur assumptio, siue uocatio lamentabilis.

Eram autem ignotus facie Ecclesiis Iudee, que in Christo sunt. Animaduertendum non in sola Hierosolyma Iudeos in Christo credidisse, nec tam paucos fuisse, ut Ecclesiis gentium miscerentur, sed etiam multos, ut ex illis Ecclesie fierent.

Tantum autem auditum habebant, quod qui persequebatur nos aliquando, nunc euangelizat fidem, quam aliquando expugnabat, et in me glorificabant Deum. Hoc dicit quia cum Iudaismum defenderet, contra fidem, sicut et ii a quibus Galate fuerant euersi, a Deo electus est, et doctus dissimulare a Iudaismo, et nouam legem predicare, ita ut gauderent in eo ex Iudeis credentes, quos pridem persequebatur, Deo  agentes gratias, qui de persecutore fecit defensorem, ut perinde scirent Galate circumuentos se, ut sub nomine Christi Iudeos se profiterentur, circumcidentes carnem preputii sui, cum Christo lex aliud impleret, quam Iudaismus. Illic enim circumcisio carnis est, hic cordis; illinc sub elementis seruitur neomeniis et sabbato; hic soli Deo in spiritu, quia corde creditur. Illic conditio est causa peccati, hic libertas ex remissione peccatorum: multa itaque distantia est.



IN CAPUT II.

Dehinc post annos quatuordecim rursum ascendi Hierosolymam, cum Barnaba assumpto et Tito. Ascendit igitur post quatuordecim annos Hierosolymam, et qui prius ad uidendum tantum perrexerat  Petrum, et diebus quindecim manserat apud eum, nunc se dicit ideo perrexisse, ut conferret cum apostolis Euangelium assumpto Barnaba circumciso, et Tito ex gentibus habente preputium, ut sub ore duorum uel trium testium staret omne uerbum 

Ascendi autem secundum reuelationem. Ne moueret eos, quare uel tunc ascenderit, quo tandiu non ascenderat: quapropter si ex reuelatione ascendit, tunc proderat ut ascenderet: quoniam multo tempore fama eius crebrescebat apud omnes Iudeos, facie autem non uidebatur. Perambulabat enim fundare et roborare Ecclesias solita constantia inter gentes. A Iudeis autem causa legis mala illi fiebat opinio, quasi discordaret a predicatione ceterorum  apostolorum: et hic fiebat multis scrupulus, ita ut et gentes possent perturbari, ne in aliud ducerentur ab eo, quam tradebant apostoli, qui cum Domino fuerant. Nam ipsa occasione subuersi sunt Galate a Iudeis dicentibus quia aliud traderet Paulus quam Petrus. Hinc factum est ut, admonitus reuelatione Domini, ascenderet Hierosolymam cum testibus predicationis sue, id est, Barnaba et Tito, uno ex Iudeo, et altero ex gentili: ut si quod de eo haberent scandalum, horum testimonio tolleretur, aperiens illis sensum predicationis sue, cum apostolis uero secreto contulit, ut scirent non illum discordare a regula Euangelica, hoc est, ne putarent in uacuum currere, aut cucurrisse, sicut estimabant  aliquanti ex Iudeis credentibus. Nec enim aliquid ab eis discere poterat, qui a Deo fuerat instructus: sed propter concordiam et pacem Dei notum factum est, ut tolleretur scrupulus aut suspicio fratribus, aut coapostolis; et ut gentibus prodesset cognoscentibus, quia concordabat Euangelium eius cum apostolis.

Et contuli cum eis Euangelium, quod predico in gentibus. Aliud est autem conferre, aliud discere. Inter conferentes equalitas est: inter docentem et discentem minor est ille qui discit, in principio fidei in transitu apostolos uidit. Post annos, ut ipse ait, decem et septem plene cum eis loquitur et se humiliat, et ne forte in uacuum curreret, aut cucurrisset, inquirit duplicem ob causam, quo et humilitas  ostenderetur Pauli, qui doctor in toto orbe gentium ad precessores apostolos cucurrisset, et Galate discerent, non reprobasse Euangelium eius eos quoque qui in Iudea Ecclesiis presidebant. Simul autem et illud docet, quod pro Christi fide et Euangelii libertate ad eos ipsos qui de eo plura falso cognouerant, quod legem infringeret, Moysen destrueret, circumcisionem penitus auferret, ausus sit ducere Titum, hominem incircumcisum; et inter tantam multitudinem Iudeorum, et inimicos suos, qui quasi ob zelum legis sanguinem eius haurire cupiebant, nec ipse tamen, nec Titus aliquo sint terrore superati necessitati cedere. Que potuit habere ueniam, uel pro loco, uel pro auctoritate maiorum, uel pro numero Ecclesiarum que ex Iudeis in Christo credebant;  uel pro tempore, ne tantam simul inuidiam sustinerent. Totum autem quod ait, illud est, ut doceat se nunquam de persecutore apud eos ipsos quos prius persecutus fuerat potuisse existere gloriosum, nisi predicatio eius eorum quoque qui ante eum male nouerant, esset iudicio comprobata, et ad propositum occulte redit, tam breue tempus se in Iudea fecisse confirmans, ut etiam uultu credentibus esset ignotus, ex quo ostendit non Petrum, non Iacobum, non Ioannem se habuisse doctores, sed Christum, qui sibi Euangelium reuelasset. Simul autem notandum quod supra dicit, Ecclesiam expugnasse, hic fidem; homines, hic rem; ut nec opportunius inferretur, Ibi euangelizat fidem, quam aliquando expugnabat. De Ecclesia enim similiter sonare  non poterat.

Seorsum autem his qui uidebantur, ne forte in uacuum currerem aut cucurrissem. Quod seorsum exposuit Euangelium eis qui eminebant in Ecclesia, cum iam illud exposuisset coram omnibus, non ideo factum est, quod aliqua falsa dixerat, ut seorsum potioribus uera diceret, sed aliqua tacuerat, que adhuc paruuli portare non poterant: qualibus se ad Corinthios lac dicit dedisse, non escam . Falsum enim dicere nichil licet. Potest autem hoc, quod ait: Contuli cum eis Euangelium, quod predico in gentibus, seorsum autem his qui uidebantur, ne forte in uacuum currerem aut cucurrissem, et sic intelligi: quod abscondite cum apostolis gentium euangelice  libertatis et legis abolite uetustatem contulerit, propter multitudinem credentium Iudeorum, qui necdum poterant Christum ad impletionem et finem legis audire, qui et absente Paulo Hierosolyme iactauerant, frustra eum currere, aut cucurrisse, qui putaret legem ueterem non sequendam. Non quo Paulus timuerit, ne per decem et septem annos falsum in gentibus Euangelium predicasset; sed ut ostenderet precessoribus suis, non se in uacuum currere, aut cucurrisse, sicut putauerant ignorantes.

Sed neque Titus, qui mecum erat, cum esset ex gentibus; compulsus est circumcidi: propter subintroductos autem fratres falsos, qui subintroierunt explorare libertatem nostram, quam habemus in Christo  Iesu, ut nos in seruitutem redigerent: quibus ad horam cessimus subiectioni, ut ueritas Euangelii permaneat apud uos. Si Titus, cum esset ex gentibus, nullo potuit terrore compelli, ut circumcideretur Hierosolymis, Iudeorum metropoli ciuitate, in qua tanta Paulus blasphemie in Moysen flagrabat inuidia, ut postea pene a Iudeis interfectus sit, quando a tribuno liberatus, et Romam uinctus ad Cesarem mittitur. Quid est, ut uos circumcidamini, cum Titus ab apostolis, qui uidebantur aliquid esse, non est compulsus circumcidi, sed susceptus est incircumcisus: hoc in toto sermonis sui contextu agit, ut doceat se Hebreum ex Hebreis, omnia quondam legis opera seruantem, Circumcisum octaua die, secundum legem Phariseum: Nihilominus tamen ob Christi  gratiam uniuersa contemnere. Nam cum isset Hierosolymam, et falsi fratres, qui ex circumcisione crediderant, eum uellent impellere ut circumcideret Titum: nec Titum, nec se cessisse uiolentie, quominus custodirent Euangelii ueritatem. Quod si dicit se necessitate superatum, ut circumcideret Titum, quomodo Galatas reuocat a circumcisione, a qua nec Titum, qui secum fuerat ex gentibus Hierosolymis potuit excusare? Itaque aut iuxta Grecos codices est legendum, Quibus neque ad horam cessimus subiectioni, ut consequenter possit intelligi, ut ueritas Euangelii permaneat apud uos.Aut si Latini exemplaris alicui fieri placet, secundum superiorem sensum accipere debemus, ut ad horam cessio non circumcidendi Titum, sed eundi Hierosolymam  fuerit. Quod scilicet idcirco subiectioni cesserint Paulus et Barnabas eundi Hierosolymam, seditione ob legem Antiochie concitata, ut per epistolam apostolorum sua sententia firmaretur, et maneret apud Galatas Euangelii ueritas, que non esset in littera, sed in Spiritu; non in carnali sensu, sed in intelligentia spiritali: nec in manifesto Iudaismo, sed in occulto. Quidam post quatuordecim annos eum Hierosolymam ascendisse, tunc dicunt, quando in Actibus apostolorum de questionibus obseruande uel pretermittende legis intercedentes, Antiochie orta dissensio est, et placuit ire Hierosolymam, et sententiam maiorum prestolari: quando ipse quoque Paulus et Barnabas missi sunt: et hoc esse quod  in codicibus legatur Latinis, quibus ad horam cessimus subiectioni, ut ueritas Euangelii perseueraret apud uos. Quod scilicet propterea Paulus et Barnabas, de re manifesta, quasi dubia, se mitti passi sunt Hierosolymam, ut maiorum quoque iudicio Euangelii gratia confirmata credentibus probaretur, et nulli resideret ultra dubitatio circumcisionis omisse, cum apostolorum esset litteris imperatum, iugum legis ab iis qui in Christum ex gentibus crediderant auferendum. Sciendum uero quod, autem, coniunctio, que in presenti loco ponitur, propter subintroductos autem falsos fratres superflua sit; etsi legatur, non habeat quod ei respondeat, illamque concludat. Sed hunc esse ordinem lectionis et sensus: Sed neque Titus, qui mecum erat, cum esset  ex gentibus, compulsus est circumcidi, statimque subiungat que causa fuerit ut ad circumcisionem impelleretur inuitus: propter subintroductos autem falsos fratres, qui subintroierunt explorare libertatem nostram, quam habemus in Christo Iesu, ut nos in seruitutem redigerent. Id est, illi qui subintroierunt explorare libertatem nostram, uehementer obseruabant et cupiebant circumcidi Titum, ut iam circumcisionem, etiam ipsius Pauli attestatione et consensione, tanquam saluti necessariam, predicarent: et sic eos in seruitutem redigerent, id est, sub onera legis seruilia reuocarent: quibus se nec ad horam, id est, nec ad tempus cessisse dicit subiectioni, ut ueritas Euangelii permaneret apud gentes, qui cum minis, terrore, multitudine uellent nos a libertate  Christi in legis traducere seruitutem, nec ad tempus quidem eis cessimus ut circumcideremus Titum: maxime cum et aliqua ob Ecclesiasticam pacem potuerit nos necessitas excusare: Et hoc totum fecimus ut uobis nulla fieret occasio ab Euangelii gratia recedendi. Si igitur Hierosolymis inter tantos Iudeos, imminentibus hinc inde falsis fratribus, et his qui maiores erant, aliqua ex parte cohibentibus, nulla potuimus ui ac ratione compelli ut obseruaremus circumcisionem, quam sciebamus esse finitam, uos ex gentibus, uos in Galatia, uos, quibus uis nulla inferri potest, ultro a gratia recedentes ad legis iam abolite transcendetis uetustatem.

Ab his autem, qui uidebantur esse aliquid, quales  aliquando fuerint, nichil mea interest. Deus personam hominis non accipit. Licet, inquit, Petrum et Ioannem Dominus secum apostolos habuerit, et transfiguratum eum in monte uiderint, et super ipsos Ecclesie sit positum fundamentum, nichil mea interest, quia non aduersum eos loquor qui eo tempore Dominum sequebantur, sed aduersus eos qui nunc legem proponunt gratie. Nec detraho precessoribus, nec in aliqua parte accuso maiores: sed hoc dico, quia Deus personam hominis non accipit, id est, sine personarum acceptione ad salutem uocauit, non reputans illis delicta eorum. Et ideo absentibus illis, qui priores facti erant apostoli, Paulus a Domino perfectus est, ut quando cum eis contulit, nichil esset  quod perfectioni eius adderent, sed potius uiderent eumdem Dominum Iesum Christum, qui sine personarum acceptione saluos facit, hoc dedisse Paulo, ut ministraret gentibus, quod etiam Petro dederat, ut ministraret Iudeis. Non ergo inuenti sunt in aliquo dissentire ab illo, ut cum ille se perfectum Euangelium, accepisse diceret, illi negarent, et aliquid uellent, tanquam imperfecto, addere: sed e contrario pro reprehensoribus imperfectionis approbatores perfectionis fuerunt: et dederunt dextras societatis, id est, consenserunt in societatem, et paruerunt uoluntati Domini, consentientes, ut Paulus et Barnabas irent ad gentes: ipsi autem in circumcisione, que preputio, id est gentibus contraria uidetur.


Mihi autem qui uidebantur, nichil contulerunt. Nihil se dicit ab apostolis assecutum, sed a Deo: quia qui imperitis sensum tribuit discipline Christiane, ipse et mihi, inquit, cum essem legis peritus dignatus est impartire sensum rationis huiusmodi. Quomodo ergo fieri poterat, ut hic ab his disceret, quem peritum inueniens peritiorem fecit gratia Christi? Ipse superius cum illis contulit, et multa ad eos retulit, que in gentibus perpetrarat. Illi nichil contulerunt ei, sed tantummodo, que ab eo dicta sunt, comprobantes, dextras sedere consortii, et unum suum Paulique Euangelium firmauerunt.

Sed contra, cum uidissent, quod creditum est mihi Euangelium preputii, sicut et Petro circumcisionis. Totum autem, quod dicit, hoc est, unum atque idem  mihi Euangelium preputii et Petro circumcisionis credidit. Me misit ad gentes, illum posuit in Iudea. Nec gentes poterant adulta iam etate non pro futuro circumcisionis dolore cruciari, et abstinere se ab escis, quibus semper assueuerant, et quas Deus creauerat ad utendum. Nec hi, qui ex Iudeis crediderant, et circumcisi erant, et ex consuetudine, quasi secunda natura, putabant se ceteris gentibus plus habere, facile contemnere poterant ea, in quibus gloriabantur. Prouidentia utique Dei alius apostolorum circumcisis datus est, qui legis umbris uideretur acquiescere, alius in preputio constitutus, qui Euangelii gratiam non putaret esse seruitium, sed liberam fidem, ne sub aliqua occasione impedimentum fidei nasceretur, et propter circumcisionem siue  preputium, non crederetur in Christo.

Qui enim operatus est Petro in Apostolatum circumcisionis, operatus est et mihi inter gentes. Id est, non illi sum inferior, quia ab uno sumus ambo in unum ministerium ordinati. Ex quo perspicimus propterea dextras datas Paulo et Barnabe a Petro, Iacobo, et Ioanne, ne in obseruatione uaria diuersum Christi Euangelium putaretur: sed et circumcisorum, et habentium preputium esset una communio, ne gentes legis onere et difficultate deterrite a Christi fide, et credulitate discederent. Occuito oritur hic questio. Quid igitur? Petrus si inuenisset ex gentibus, non eos adducebat ad fidem? Aut Paulus, si ex circumcisione aliquos reperisset, non eos ad Christi  baptismum prouocabat? Que ita soluitur: Ut dicamus, principale singulis in Iudeos et gentes fuisse mandatum, ut qui defendebant legem, haberent quem sequerentur: qui legis gratiam preferebant, non deesset eis doctor et preuius. In commune uero hoc eos habuisse propositi, ut Christo ex cunctis gentibus Ecclesiam congregarent. Legimus enim et a sancto Petro gentilem baptizatum fuisse Cornelium, et a Paulo in synagogis Iudeorum Christum sepissime predicatum, sed tamen plena auctoritas Petro in Iudaismi predicatione data dignoscitur, et Pauli perfecta auctoritas in predicatione gentium inuenitur. Unde et magistrum se gentium uocat in fide et ueritate. Unusquisque enim pro uiribus suis et dispensationem sortitus est. Difficilius enim fuit,  eos qui longe a Deo erant, ad fidem attrahere et suadere, quam proximos. Petrum solum nominat, et sibi comparat: quia primatum ipse accepit ad fundandam Ecclesiam: se quoque pari modo electum, ut primatum habeat in fundandis gentium Ecclesiis.

Et cum cognouissent gratiam que data mihi, Petrus, et Iacobus, et Ioannes, qui uidebantur columne esse, dextras dederunt mihi, et Barnabe societatis, ut nos in gentes, ipsi autem in circumcisionem.

Ab apostolis, qui clariores inter ceteros erant, quos et firmitatis causa columnas appellat, quique cum Domino semper in secretis fuerant, gloriam eius digni in monte respicere: ab his itaque probatum dicit donum, quod accepit a Deo, ut dignus esset habere  primatum in predicatione gentium, sicut et habebat Petrus in predicatione circumcisionis. Et sicut dat Petro socios uiros egregios, inter apostolos, ita et sibi iungit Barnabam, qui diuino iudicio ei adiunctus est: gratiam tamen sibi soli primus uindicat concessam a Deo, sicut et soli Petro concessa est inter apostolos, ita ut apostoli circumcisionis dextras porrigerent apostolis gentium, ad concordiam societatis demonstrandam: ut utrique scientes perfectionis spiritum in dispensationem Euangelii se a Domino consecutos, in nullo se inuicem egere ostenderent. Columne igitur sunt Ecclesie apostoli , et maxime Petrus, et Iacobus, et Ioannes. E quibus duo cum Domino ascendere merentur in montem, quorum unus in Apocalypsi Saluatorem introduxit  loquentem: Qui uicerit, faciam eum columnam in templo Dei mei , docens omnes credentes, qui aduersarium uicerint posse columnas Ecclesie fieri. Ad Timotheum uero Paulus scribens ait: Ut scias, quomodo oporteat te in domo Dei conuersari, que est Ecclesia Dei uiui, columna autem et firmamentum ueritatis . His et ceteris instruimur, tam apostolos omnesque credentes, quam ipsam quoque Ecclesiam columnam in Scripturis appellari, et nichil interesse de corpore quid dicatur an membris, cum et corpus diuidatur in membra, et membra sint corporis. Dederunt itaque Petrus, Iacobus et Ioannes, qui uidebantur columne esse, dextras Paulo et Barnabe societatis. Sed Tito, qui  cum eis erat, dextras non dederunt. Necdum quippe ad eam mensuram peruenerat, ut possent ei Christi mercimonia ex equo cum maioribus credi, et eumdem teneret negotiationis locum, quem Barnabas tenebat, et Paulus. Idcirco igitur hec, que inter se et apostolos facta sunt, manifestat, ut sciant Galate, quia quod ab eo acceperant, hoc uerum est, et probatum.

Ut nos in gentibus, ipsi autem in circumcisionem, tantum, ut pauperum essemus memores, quod etiam sollicitus fui hoc ipsum facere. Sancti pauperes, quorum precipue ab apostolis Paulo et Barnabe cura mandatur, ii sunt, qui ex Iudeis credentes pretia possessionum suarum ad pedes apostolorum deferebant egentibus largienda: uel qui a contribulibus,  cognatis, et parentibus suis quasi desertores legis, et in crucifixum hominem credentes, detestationi et piaculo ducebantur. In horum ministerio sanctus apostolus Paulus quanto labore sudauerit; epistole eius testes sunt, scribentes ad Corinthios, ad Thessalonicenses, et ad omnes gentium Ecclesias, ut prepararent munus hoc per se, uel per alios qui eis placuissent, Hierosolymam deferendum. Unde nunc confidenter dicit, quod etiam sollicitus fui facere hoc ipsum. Communis cura erat omnibus apostolis de pauperibus sanctis, qui erant in Iudea, qui rerum suarum uenditarum pretia ad pedes apostolorum posuerant. Si ergo ad gentes Paulus et Barnabas missi sunt, ut Ecclesie gentium, que hoc non fecerant, ministrarent, participantes in orationibus ipsorum,  qui hoc fecerant, sicut ad Romanos dicit: Nunc autem pergam Ierusalem ministrare sanctis. Placuit enim Macedonie et Achaie communionem aliquam facere in pauperes sanctos, qui sunt in Ierusalem. Placuit enim illis, et debitores eorum sunt. Si enim in spiritalibus eorum communicauerunt gentes, debent et carnalibus ministrare eis .

Cum autem uenisset Petrus Antiochiam, in faciem ei restiti, quia reprehensibilis erat. Prius enim, quam uenirent quidam ab Iacobo, cum gentibus edebat. Cum autem uenissent, subtrahebat et segregabat se timens eos, qui ex circumcisione erant, et simulationi eius consenserunt ceteris Iudei, ita ut Barnabas duceretur ab eis in illam simulationem. Petrus autem cum uenisset Antiochiam, obiurgatus est a Paulo, non  quia seruabat consuetudinem Iudeorum, in qua natus atque nutritus erat, quanquam apud gentes eam non seruaret, sed obiurgatus est, quia gentibus eam uolebat imponere, cum uidisset quosdam uenisse ab Iacobo, id est, a Iudea. Nam Ecclesie Hierosolymi tane Iacobus prefuit. Timens ergo eos, qui adhuc putabant in illis obseruationibus salutem esse constitutam, segregabat se a gentibus, et simulationi eius consenserunt ceteri Iudei apponenda gentibus illa onera seruitutis. Unde et Paulus hac eadem arte, qua ille se simulabat, ei restitit in faciem: et loquitur coram omnibus, non tam ut Petrum arguat, quam ut ii, quorum causa Petrus se simulauerat, corrigantur. Quod in ipsius obiurgatione uerbi satis  apparet. Non enim ait, Si tu cum Iudeus sis, gentiliter, et non Iudaice uiuis, quomodo gentes cogis iudaizare? Indissolubili argumento constringit Petrum, imo per Petrum eos qui pugnabant inter se. Si, inquit, o Petre, tu natura Iudeus, circumcisus a parua etate, et uniuersa legis precepta custodiens, nunc ob gratiam Christi scis ea nichil per se habere utilitatis, sed exemplaria esse et imagines futurorum, et cum his qui ex gentibus sunt cibum capis, nequaquam ut ante superstitiose, sed libere et indifferenter uictitans, quomodo eos qui ex gentibus crediderunt, nunc recedens ab eis, et quasi a contaminatis te separans et secernens, compellis iudaizare? Hoc totum idcirco ait, non tam ut Petrum arguat, sicut iam dixi, quam ut ii, quorum causa Petrus se simulauerat,  corrigantur. Si enim immundi sunt, a quibus recedis, idcirco recedis, quia non habent circumcisionem: compellis eos ergo circumcidi, et Iudeos fieri, cum tu ipse natus Iudeus, gentiliter uixeris. Et latenter ostendit causam quare aduersum eum disputauerit: quia scilicet gentes simulatione sua iudaizare compelleret, dum eum cupiunt emulari. Quod autem hoc ei coram omnibus dixit, necessitas cegit, ut omnes illius obiurgatione sanarentur. Non enim utile erat errorem, qui palam noceret, in secreto emendare; huc accedit, quod infirmitas et caritas Petri, cui ter a Domino dictum est, Amas me? Pasce oues meas, obiurgationem talem posterioris pastoris pro salute gregis libentissime sustinet. Sed dicet aliquis: Quare Paulus in facie restiterit  Petro, et eum reprehensibilem indicauit, cum et ipse factus sit Iudeis Iudeus? Compatiendo enim id fecit, non mentiendo. Fit enim quisque tanquam cui uult subuenire, quando tanta misericordia succurrit alteri, quanta subueniri sibi uellet, si esset ipse in eadem miseria constitutus. Itaque fit tanquam ille, non quia fallit eum, sed quia se cogitat sicut illum. Unde illud est Apostoli: Fratres, si preoccupatus fuerit homo in aliquo delicto, uos qui spiritales estis, instruite huiusmodi in spiritu mansuetudinis, considerans teipsum, ne et tu tenteris. Nam si propterea, quia dixit, factus sum Iudeis tanquam Iudeus, et iis, qui sub lege erant, tanquam sub lege essem, ideo putandus mendaciter suscepisse legis ueteris sacramenta, quando caput totondit in Chencris, et  facto caluitio oblationem obtulit in Ierusalem, et Timotheum circumcidit, et nudipedalia exercuit, que utique manifestissime de ceremoniis Iudeorum sunt: debuit et gentium idololatriam eodem modo mentiendo suscipere, qui dixit, etiam his qui sine lege erant, tanquam sine lege se factum, ut eos lucrifaceret, quod utique non fecit. Non enim alicubi sacrificauit idolis, aut adorauit illa figmenta, annon potius libere, tanquam martyr Christi, detestanda et uitanda monstrauit? Id autem, quod ipse Paulus apostolus fecit, ut quasdam obseruationes legitimas Iudaica consuetudine retinendo, et agendo, in se, non se inimicum legi prophetisque monstraret, absit ut mendaciter cum fecisse credamus.


De hac quippe re satis est eius nota sententia, qua fuerat constitutum, nec Iudeos, qui tunc in Christum credebant, prohibendos esse a paternis traditionibus, nec ad eas gentiles, cum Christiani fierent, esse cogendos: ut illa sacramenta, que diuinitus precepta esse constaret, non tanquam sacrilega fugerentur: nec tamen putarentur sic necessaria iam Nouo Testamento reuelato, tanquam sine his, quicunque conuerterentur ad Deum, salui esse non possent. Erant autem qui hoc putabant, atque predicabant, quamuis iam recepto Christi Euangelio, et eis simulate consenserant Petrus et Barnabas. Ideoque cogebant gentes iudaizare. Id erat enim cogere, sic ea necessaria predicare, tanquam et recepto Euangelio nulla sine illis salus esset in Christo. Hoc error quorumdam  putabat, hoc timor Petri simulabat, hoc libertas Pauli redarguebat. Galatarum infirmitas compulit eum narrare, quod nec ipsi Petro pepercit ueritatem Euangelii non libere defendenti, sicut ad profectum Corinthiorum manifestauit uisionem, quam annis quatuordecim occultauerat: hoc autem totum agit, ut ostendat, se nunquam circumcisionis fuisse fautorem, sicut de illo pseudoapostoli iactabant. Sunt uero nonnulli, qui non Petrum apostolorum principem, sed quemdam alium eo nomine, qui a Paulo est reprehensus, accipiunt: qui si Pauli apostoli studiosius uerba legissent, ista non dicerent. Dicturus etenim Paulus, cum uenisset Petrus Antiochiam, in faciem ei restiti: ut de quo Petro loqueretur, ostenderet, in ipso sue narrationis initio premisit  dicens: Creditum est mihi Euangelium preputii, sicut Petro circumcisionis. Qui enim operatus est Petro in apostolatum circumcisionis, operatus est et mihi inter gentes. Patet ergo de quo Petro Paulus loquitur, quem et apostolum nominat, et prefuisse Euangelio circumcisionis narrat. Et fuerunt quidam, qui secundam Petri Epistolam, in qua Epistole Pauli laudate sunt, eius dicerent non fuisse. Sed si eiusdem Epistole uerba pensare uoluissent, longe aliter sentire poterant. In ea quippe scriptum est: uoce delapsa ad eum huiuscemodi a magnifica gloria: Hic est filius meus dilectus, in quo mihi complacui. Atque subiungit: Et hanc uocem nos audiuimus, cum essemus cum ipso in monte sancto .


Legant itaque Euangelium, et pronitus agnoscent, quia cum uox ista de celo uenit, Petrus apostolus in monte cum Domino stetit. Ipse ergo hanc Epistolam scripsit: qui hanc uocem in monte cum Domino audiuit: Nos natura Iudei, et non ex gentibus peccatores. Peccatorum autem nomen gentibus imposuerunt Iudei, iam uetusta quadam superbia, tanquam ipsi iusti essent, uidendo stipulam in oculo alieno, et non trabem in suo. Secundum eorum morem locutus Apostolus ait: Nos natura Iudei, et non ex gentibus peccatores; id est, quos appellant peccatores, cum sint et ipsi peccatores: Nos ergo, inquit, natura Iudei, cum gentiles essemus, non quia ipsi peccatores appellant, tamen et nos peccatores,  in Christo Iesu credidimus, ut iustificemur per fidem Christi. Non autem quererent iustificari, nisi essent peccatores.

Scientes autem, quod non iustificatur homo ex operibus legis, nisi per fidem Iesu Christi, et nos in Christo Iesu credidimus, ut iustificemur ex fide Christi, et non ex operibus legis. Credimus in Christum, ut quod lex nobis non dederat, fides tribueret, quam habemus in Christo. Quod si recedentes a lege in qua saluari non potuimus, transcendimus ad fidem, in qua non carnis queritur circumcisio, sed cordis pura deuotio, et nunc a gentibus recedendo hoc agimus, ut quicunque non est circumcisus, immundus sit. Ergo fides in Christum, in qua nos putamus ante saluari, peccati est ministra quam iustitie, que  aufert circumcisionem, quam qui non habuerit, immundus est, sed absit, ut, quod semel destruxi, et noui mihi non profuisse, rursum uindicem. Semel a lege discedens, legi sum mortuus, ut in Christo uiuerem, Crucique eius affixus, et in nouum renatus hominem, fide magis quam carne subsisterem, et cum Christo egrederer e mundo, quod semel adorsus sum, teneo, non mihi gratis Christus est mortuus, in quem frustra credidi, si potui absque fide eius in ueteri lege saluari.

Propter quod ex operibus legis non iustificabitur omnis caro. iustificabatur quondam ex lege non omnis caro, sed tantum ii homines, qui in Palestina prouincia erant. Nunc autem ex fide Iesu Christi iustificatur omnis caro, dum Ecclesie eius in toto  orbe fundantur. Potest autem et per opera legis non inconuenienter circumcisio, sabbatum, dies festi, baptismata, festa temporum, azyma panum, et cetera, que in sacramento, non propter iustitiam, sed occupandi populi gratia, et ad domandam duritiam sunt data, intelligi.

Quod si querentes iustificari in Christo, inuenti sumus et ipsi peccatores. Non autem quererent iustificari, nisi essent peccatores. An forte, quia in Christo uoluerunt iustificari, peccauerunt? Quia si iam iusti erant, aliud querendo utique peccauerunt. Sed ita est, inquit, ergo Christus peccati minister est. Quod utique non possunt dicere, quia et ipsi qui nolebant nisi circumcisis gentibus tradere Euangelium,  in Christum crediderant, et ideo quod dicit, absit, non solus, sed cum ipsis dicit. Destruxit autem superbiam gloriantem de operibus legis, que destrui et deberet et posset, ne gratia fidei uideretur non necessaria, si opera legis, etiam sine illa, iustificare crederentur: et ideo preuaricator est, si rursus illa edificat, dicens, quod opera legis etiam sine gratia iustificant, ut Christus peccati minister inueniatur.

Nunquid Christus peccati minister est? Absit. Si enim gentes fide sola non saluat, nec nos, quia ex operibus legis nemo iustificabitur. Ergo adhuc et nos peccatores sumus, et Christus peccati minister est, tanquam non ualens peccata donare: sicut et  lex, que per Moysen data est, que tantum peccata ostendit, non abstulit.

Si enim que destruxi, hec iterum edifico, preuaricatorem me constituo. Quid ergo? Quia fidem Christi oppugnabas antea, quam nunc edificas, preuaricatorem te constituis? Sed illam non destruxi, quia destrui non potest. Hanc autem superbiam uere destruxerat, constanterque destruebat, quia destrui poterat. Et ideo non ille preuaricator est, qui rem ueram conaretur destruere, et posteaquam ueram esse, ac destrui non posse cognosceret, tenuit eam, ut in ea edificetur. Sed ille preuaricator est, qui cum destruxerit rem falsam, quia destrui potest, eam rursus edificat.

Ego enim per legem legi mortuus sum, ut Deo uiuam.  Mortuum autem se legi dicit, ut iam sub lege non esset, sed tamen per legem, siue quia Iudeus erat, et tanquam pedagogum legem acceperat, sicut postea manifestat. Hoc autem agitur per pedagogum, ut non sit necessarius pedagogus, sicut per ubera nutritur infans, ut iam uberibus non indigeat: et per nauem peruenitur ad patriam, ut iam nauis opus non sit. Siue per legem spiritaliter intellectam legi mortuus est, ne sub ea carnaliter uiueret, ut per eamdem legem spiritaliter intellectam moreretur carnalibus obseruationibus legis. Bene autem adiungit, ut Deo uiuam. Deo quippe uiuit, qui sub Deo est, legi autem, qui sub lege est. Sub lege autem uiuit, quantum quisque peccator est, id est, in quantum a uetere homine non est mutatus.


Christo confixus sum cruci. Quia dixerat, se per legem legi mortuum, quomodo mortuus fuerit, ostendit. Christo confixus sum cruci, id est, omnibus peccatis mortuus sum, propter que lex data est, et ideo lex mihi minime necessaria est.

uiuo autem iam non ego: uiuit uero in me Christus. Non uiuit ille, qui quondam uiuebat in lege, quia persequebatur Ecclesiam. uiuit autem in eo Christus, sapientia, fortitudo, sermo, pax, gaudium, cetereque uirtutes; quas qui non habet, non potest dicere; uiuit in me Christus. Quis ergo audeat Christo legem imponere, qui uiuit in Paulo? Non enim audet quis dicere Christum non recte uiuere, ut ei cercendo lex imponenda sit. Hoc autem totum sub sua persona aduersum Petrum de Petro disputat.


Quod autem nunc uiuo in carne, in fide, inquit, uiuo filii Dei. Aliud est in carne esse, aliud in carne uiuere. Qui enim in carne sunt, Deo placere non possunt . Unde ad bene uiuentes dicitur: uos igitur in carne non estis, sed in spiritu. Quod uero subdidit, in fide uiuo filii Dei, ita intelligendum est, ut etiam sic Christus uiuat in credente, habitando in interiore homine per fidem, ut postea per speciem impleat eum, cum absorptum fuerit mortale a uita: quoniam futura uita promissa est Christianis. Ideoque qui nunc in hac uita auxilio Dei munitus uiuit, in fide uite promisse uiuit. Hic enim in imaginem illius contemplatur, quasi pignus habens  uite future. Ut autem ostenderet, quod uiuit in illo Christus, et quod in carne uiuens, in fide uiuit Filii Dei, non meriti sui esse, sed per gratiam Dei, que Christi amore nobis quesita est, addidit:

Qui dilexit me et tradidit seipsum pro me. Pro quo utique, nisi pro peccatore, ut eum iustificaret? Et dicit hoc qui Iudeus natus, et educatus erat, et abundantius emulator exstiterat paternarum suarum traditionum. Ergo etsi pro talibus se tradidit Christus etiam ipsi peccatores erant. Non ergo meritis iustitie sue datum dicam, qui non opus erat dari iustis. Non enim ueni uocare iustos, ait Dominus, sed peccatores . Ad hoc utique ne sint peccatores. Ad Romanos Apostolus de Deo loquitur,  quod proprio Filio suo non pepercit, sed pro nobis omnibus cum tradiderit . Non uero ait, quod se ipse tradiderit Christus, sed pater tradidit, ut saluaret perditum mundum: Christus seipsum tradidit, ut Patris suamque faceret uoluntatem. Iudas autem, et sacerdotes, et seniores populi, et Pilatus uitam morti nescii tradiderunt. Itaque cum ipse quoque pro nostra salute tradiderit, beatus multumque felix erit, qui uiuente in se Christo, per singulas cogitationes et opera potest dicere, in fide uiuo Filii Dei, qui dilexit me, et tradidit seipsum pro me.

Non abiicio gratiam Dei. Ut dicam per legem esse iustitiam. Ille autem abiicit gratiam Dei, qui post Euangelium uiuit in lege, et post baptismum sordidatur  peccatis.

Si enim per legem iustitia, ergo Christus gratis mortuus est. Id est, sine causa mortuus est, quando per legem, id est, per opera legis, quibus Iudei confidebant, posset esse iustitia in hominibus. Gratis autem mortuum Christum nec illi dicunt, quos refellit, quoniam Christianos se uolebant haberi. Non ergo recte per illa legis opera Christianos iustificari suadebant. Idcirco enim Christus mortuus est, ut ea prestaret que lex non poterat: ac per hoc non gratis mortuus est. Mors enim eius iustificatio peccatorum est. Hucusque contra Petrum: nunc ad Galatas reuertitur, quibus recte dicit



IN CAPUT III:


O insensati Galate, quis uos fascinauit non obedire ueritati? Dupliciter hic locus intelligi potest: uel ideo insensatos Galatas appellatos, a maioribus ad minora uenientes, quod inceperant spiritu, et carne consummabantur; uel ob id, quod unaqueque prouincia suas habeat proprietates, uel unaqueque gens uel bonum, uel malum habere asseratur, quod alia non habet. Nos istas altitudines declinantes, superiora sectabimur: aut stultitie eos argui dicentes, per quam spiritum legis, et litteram diiudicare non possint: aut uitio gentis corripi, quod indociles sint et uecordes, et ad sapientiam tardiores. Quod autem sequitur, Quis uos fascinauit? dicitur fascinus proprie infantibus nocere, et etati  paruule, et his qui necdum firmo uestigio figant gradum. Unde et quidam de gentilibus:

Nescio quis teneros oculus mihi fascinat agnos.

Hoc utrumque uerum sit, necne, nouit Deus, uiderit lector: quia potest fieri, ut et demones huic peccato seruiant, et quoscunque in Dei opere uel cepisse, uel profecisse cognouerint, eos a bonis operibus auertant. Nunc illud in causa est, quod ex opinione uulgi sumptum putamus exemplum, ut quomodo tenera etas nocere dicitur fascino: sic etiam Galate in Christi fide nuper nati et nutriti lacte, et non solido cibo, ueluti quodam fascinati sint toxico, et non stomacho a fide nauseante, Spiritus sancti cibum euomuerint. Irascentis enim cum miraculo uerba sunt: quia sic fuerunt deprauati,  ut nec se agnoscerent circumuentos. Omnis enim qui fascinatur, transit a bono ad malum: sicut et hi de libertate et securitate ad seruitium et sollicitudinem transierunt.

Ante quorum oculos iehsu Christus proscriptus est, et in uobis crucifixus. Nobis enim recte proscriptus est Christus de cuius patibulo et passione, alapis et flagellis omnis prophetarum predicit chorus, ut crucem ipsius non de Euangelio tantum, in quo crucifixus refertur, sed multo antequam descendere dignaretur ad terras, et hominem, qui est crucifixus, assumeret, nouerimus. Nec parua laus Galatarum est, quod ita crediderint in crucifixum, ut eis fuerit ante proscriptus, quod scilicet lectitantes prophetas, et omnia ueteris legis sacramenta  noscentes, uia et ordine uenerint ad credendum.

Hoc solum uolo a uobis discere, ex operibus legis spiritum accepistis, an ex auditu fidei? Respondetur utique, ex auditu fidei. Ab Apostolo enim predicata est eis fides: in qua predicatione utique aduentum, et presentiam sancti Spiritus senserant. Sicut illo tempore in nouitate inuitationis ad fidem etiam sensibilibus miraculis presentia sancti Spiritus apparebat, sicut in Actibus Apostolorum legitur. Hoc autem factum erat apud Galatas, antequam isti ad eos peruertendos et circumcidendos uenissent. Iste ergo sensus est: Si in illis operibus legis esset salus uestra, non uobis Spiritus sanctus, nisi circumcisis daretur. Deinde intulit:


Sic stulti estis, ut cum spiritu ceperitis, nunc carne consummamini? Hoc est, quod superius in exordio dixerat: Nisi aliqui sint, qui conturbant uos, et uolunt conuertere Euangelium Christi. Conturbatio enim ordini contraria est. Ordo est autem a carnalibus ad spiritalia surgere, non ab spiritalibus ad carnalia cadere, sicut istis acciderat: Cum Iudei non aliter spiritum accipiant, nisi per fidem; uos e contrario putatis uobis spiritum non sufficere, nisi et legi subdamini. Et hec est Euangelii conuersio retrorsum, quod, quia bonum non est, non est Euangelium cum hoc annuntiatur.

Tanta passi estis sine causa, si tamen sine causa.  Multa iam pro fide tolerauerant, non timore tanquam sub lege positi, sed magis in ipsis passionibus caritate timorem uicerant: Quoniam caritas Dei diffusa erat in cordibus eorum per Spiritum sanctum , quem acceperant: Sine causa ergo, inquit, tanta passi estis, qui ex caritate, que in uobis tanta sustinuit, ad timorem relabi uultis; si tamen sine causa tanta passi estis. Hic si tamen non dubitantis est, sed confirmantis. Ut est illud: Si tamen iustum est apud Deum retribuere his, qui uos tribulant, tribulationem, et uobis, qui tribulamini, requiem nobiscum . Quod enim sine causa factum dicitur, superfluum est. Superfluum autem, nec prodest, nec nocet. Hoc uero uidendum est, ne ad perniciem ualeat. Non enim hoc  est non surgere, quod est cadere: quamuis isti nondum cecidissent, sed iam inclinarentur, ut caderent. Nam utique adhuc in eis Spiritus sanctus operabatur, sicut consequenter dicit:

Qui ergo tribuit uobis spiritum, et operatur uirtutes in uobis, ex operibus legis, an ex auditu fidei? Tribuit, hoc est, administrat, presentis temporis est legendum, ut ostendatur per singulas horas atque momenta semper dignis Spiritum sanctum ministrari. Et quanto quis in Dei opere et amore profecerit, tanto magis sancti Spiritus in se habere uirtutes, quas auditus fidei, et non legis opera consummant. Non quo legis opera contemnenda sint, et absque eis simplex fides appetenda, sed ipsa opera fide Christi adornentur. Scita est enim  sapientis uiri illa sententia, non fidelem uiuere ex iustitia, sed iustum ex fide . Simul ostenditur Galatas, accepto post fidem sancto Spiritu, dona habuisse uirtutum, id est, prophetiam, genera linguarum, morborum curationes, et cetera, que ad Corinthios in donis spiritalibus enumerantur: et tamen post tanta, quia forsitan gratiam discernendorum spirituum non habeant, a falsis doctoribus irretiti sunt.

Sicut Abraham credidit Deo, et reputatum est illi ad iustitiam. Hoc enim maxime in eo uictoriosum est, quod antequam circumcideretur, deputata est fides gentium ad iustitiam. Et ob hoc refertur rectissime, quod ei dictum est: Quia benedicentur in te omnes gentes . Imitatione utique fidei  eius, qua iustificatus est etiam ante sacramentum circumcisionis, quod ad fidei signaculum accepit, et ante seruitutem legis, que multo post data est tempore. Recte talis reputatur fides ad iustitiam, qui legis opera supergressus, Deum non metu, sed dilectione promeruit.

Cognoscitis ergo, quia qui ex fide sunt, hi sunt filii Abraham. uerum est quia credentes filii sunt Abrahe, Quia si Abraham ex fide iustificatus est primus, quotquot post hunc credunt, filii eius sunt, siue ex Iudeis, siue ex gentibus. Plenius de hoc in epistola ad Romanos disputabat, quod fides reputata sit Abrahe, et ceteris, quicunque hac mente crediderint, quia incircumcisus credidit Abraham,  qui exsultauit, ut uideret diem Domini, et uidit, et letatus est. Unde et ad infideles Iudeos dicitur: Si filii essetis Abraham, opera Abrahe faceretis.

Prouidens autem scriptura, quia ex fide iustificat gentes Deus, prenuntiauit Abrahe, Quia benedicentur in te omnes gentes. Igitur qui ex fide sunt, benedicentur cum fideli Abraham.

Non quo ipsa scriptura, atramentum uidelicet et membrane, que insensibiles sunt, possint futura prenoscere, sed quo Spiritus sanctus, et sensus qui in litteris latet, multis post seculis uentura predixerint. Porro exemplum, quod de Genesi sumptum est, ita in proprio uolumine continetur. Et benedicentur in semine tuo omnes gentes terre. Quod  Apostolus super Christo interpretans ait: Non est scriptum in seminibus, quasi in multis, sed quasi in uno, et semini tuo, qui est Christus. Itaque nonnunquam uel detraxerunt uerba, uel addiderunt. Nulli uero dubium, quod in Isaac, et in Iacob, siue in duodecim patriarchis, et ceteris qui de Abraham stirpe descendunt, non fuerint benedicte uniuerse nationes: sed in Christo Iesu per omnes gentes laudabant Deum, et benedicitur nouum nomen super terras.

Quicunque enim ex operibus legis sunt, sub maledicto sunt, scriptum est enim: Maledictus omnis qui non permanserit in omnibus que scripta sunt in libro legis huius, ut faciat ea.

Sub timore uult intelligi, non in libertate, ut scilicet  corporali presentique uindicta uindicaretur in eos qui non permanerent in omnibus que scripta sunt in libro legis, ut facerent ea. Huc quoque accederet, ut in ipsa corporum pena etiam maledicti ignominiam formidarent. Ille autem iustificatur apud Deum, qui eum gratis colit non scilicet cupiditate appetendi aliquid ab ipso preter ipsum aut timore amittendi. In ipso enim solo uera nostra beatitudo atque perfectio est. Et quoniam inuisibilis est oculis carneis, fide colitur, quandiu in hac carne uiuimus, sicut supra dixit: Quod autem nunc uiuo in carne, in fide uiuo Filii Dei, et ipsa est iustitia, quo pertinet quod dictum est, quia iustus ex fide uiuit. Hinc etenim ostendere uoluit, quod in lege nemo iustificatur, quia scriptum est, iustum  ex fide uiuere. Qua in re intelligendum est in lege, quod nunc ait, in operibus legis dictum esse: et hoc istis, qui in circumcisione carnis, et talibus obseruationibus continentur, in quibus qui uiuit, ita in lege est, ut sub lege uiuat, sed legem, ut dictum est, pro ipsis operibus legis nunc posuit, quod de posterioribus manifestatur. Ait enim: Lex autem non est ex fide, sed qui fecerit ea, uiuet in illis. Non ait, qui fecerit eam, uiuet in ea, ut intelligas legem in hoc loco pro ipsis operibus positam, qui autem uiuebant in his operibus, timebant utique, ne si non ea fecissent, lapidationem, uel crucem, uel aliquid huius modi paterentur. Ergo qui fecerit ea, inquit, uiuet in illis, id est, habebit  premium, ne in ista morte puniatur. Non ergo apud Deum, cuius ex fide, si quis in hac uita uixerit, cum hinc excesserit, tunc eum magis habebit presentissimum premium. Non utique ex fide uiuit, quisquis presentia, que uidentur, uel cupit, uel timet: quia fides Dei ad inuisibilia pertinet, que post dabuntur. Nam est ista quedam in operibus legis iustitia, quando sine suo premio relicta non est, ut qui fecerit, uiuat in eis. Unde ad Romanos dicit: Si enim Abraham ex operibus iustificatus est, habet gloriam, sed apud Deum . Aliud est ergo non iustificari, aliud non iustificari apud Deum. Qui omnino non iustificatur, nec illa seruat, que temporale habent premium, nec illa que eternum. Qui autem in operibus legis iustificatur,  non apud Deum iustificatur, quia temporalem inde exspectat, uisibilemque mercedem. Sed tamen est etiam ista, ut dixi, quedam, ut sic dicam, terrena carnalisque iustitia. Nam et ipse Apostolus eam iustitiam uocat, cum alibi dicit: Secundum iustitiam, que in lege est conuersatus qui fuerim sine querela . Propterea Dominus noster iehsu Christus iam libertatem daturus credentibus, quasdam earum obseruationum non seruauit ad litteram. Unde etiam cum sabbato esurientes discipuli spicas euulsissent, respondit indignantibus, Dominum esse filium hominis etiam sabbati . Itaque illa carnaliter non obseruando carnali conflagrauit inuidia, et suscepit quidem penam propositam illis, qui eam non obseruassent, sed ut credentes  in se talis pene timore omnino liberaret, ad quod refertur, quod nunc consequenter adiunxit:

Christus nos redemit de maledicto legis, factus pro nobis maledictum: quia scriptum est: Maledictus omnis qui pendet in ligno. Mors hominis ex pena peccati est, unde et ipsa peccatum dicitur. Non quia peccat homo dum moritur; sed quia ex peccato factum est, ut moriatur: sicut alio modo dicitur: Lingua proprie caro, que intra dentes sub palato mouetur; et alio modo dicitur lingua, quod per linguam fit: secundum quem modum dicitur lingua Greca, alia Latina. Et manus alio modo dicitur ipsum proprie corporis membrum, quod mouemus ad operandum; et alio modo manus dicitur scriptura, que fit per manum. Dicimus enim: Prolata est manus eius;  lecta est aduersus eum manus eius; habeo manum tuam: manus utique proprie membrum est hominis. Non autem opinor illam scripturam membrum esse hominis, et tamen dicitur manus, eo quod manu facta sit. Sic et peccatum non tantum ipsum opus malum, quod pena dignum est, sed etiam ipsa mors, que propter peccata est, peccatum appellatum est. Illud itaque peccatum, quo reus esset mortis, non commisit Christus. Illud autem alterum, id est, mortem, que peccato inflicta est humane nature, suscepit pro nobis. Hoc suspendit in ligno, hoc maledictum est per Moysen. Ibi mors damnata est, ne regnaret, et maledicta est, ut periret. Quapropter per Christi tale peccatum damnatum est et nostrum  peccatum, ut nos liberaremur: ne regnante peccato nos damnati remaneremus. Quid ergo miratur Faustus, maledictum esse peccatum, maledictam esse mortem, maledictam esse mortalitatem carnis sine peccato Christi? Ex peccato tamen hominis etiam in Christo factum. Ex Adam quippe corpus assumpsit, quia ex Adam descendit uirgo Maria, que peperit Christum. Dixerat autem Deus in paradiso: Qua die tetigeritis, morte moriemini . Hoc est maledictum, quod pependit in ligno. Ille neget Iesum maledictum, qui negat et mortuum; qui autem confitetur et mortuum, et negare non potest mortem de peccato esse, et ob hoc etiam ipsum peccatum uocauit: audiat Apostolum dicentem: Quoniam uetus noster homo simul cum illo crucifixus  est, et intelligat quem maledictum Moyses dixerit, ideoque securus Apostolus ait de Christo: Factus est pro nobis maledictum, sicut non timuit dicere, pro omnibus mortuus est. Hoc est enim, mortuus est, quod maledictus: quoniam mors ipsa ex maledicto est, et maledictum est omne peccatum, siue ipsum, quod fit, ut sequatur supplicium, siue ipsum supplicium, quod alio modo uocatur peccatum, quia fit ex peccato. Suscepit autem Christus sine reatu supplicium nostrum, ut inde solueret reatum nostrum, et finiret etiam supplicium nostrum. Ex ingenio meo ista dixerim, si non Apostolus toties hoc inculcat, ut et dormientes excitet, et calumniantes confundat. Misit, inquit, Deus Filium suum in similitudinem carnis peccati ,  quia non de traduce mortalitatis in Maria per masculum uenerat, sed tamen quia de peccato est mors. Illa autem caro, quamuis ex uirgine, tamen mortalis fuit: et eo ipso, quo mortalis erat, similitudinem habebat carnis peccati. Hoc appellat etiam peccatum, consequenter dicens: Ut de peccato damnaret peccatum in carne. Item alio loco. Eum, inquit, qui non nouerat peccatum, peccatum pro nobis fecit, ut nos simus iustitia Dei in ipso . Cur ergo timeret Moyses dicere maledictum, quod Paulus non timuit dicere peccatum? Plane hoc propheta ei preuidere debuit, et predicere paratus ab hereticis cum Apostolo reprehendi. Quisquis enim reprehenderit prophetam dixisse maledictum, cogitur reprehendere Apostolum dixisse peccatum. Nam utique maledictum  comes peccati est. Nec ideo maior inuidia est, quod addiderit Deo, ut diceret, Maledictus Deo omnis, qui pependerit in ligno. Nisi enim Deus odisset peccatum, et mortem nostram, non ad eam suscipiendam atque delendam Filium suum mitteret. Quid ergo mirum, si maledictum est Deo, quod odit Deus? Tanto enim libentius nobis donat immortalitatem, que futura est Christo ueniente, quanto misericordius odit mortem nostram, que in ligno pependit Christo moriente. Quod autem additum est, omnis, ut diceretur, Maledictus omnis qui pependit in ligno, non sane Moyses minus preuidit etiam iustos in cruce futuros, sed bene preuidit hereticos ueram mortem Domini negaturos, et ideo uolentes ab hoc maledicto Christum  seiungere, ut a mortis etiam ueritate seiungerent. Si enim uera illa mors non erat, nullum maledictum Christo crucifixo pependit in ligno: quia nec uere crucifixus est, sed contra longe futuros hereticos quam de longe clamat Moyses: Sine causa tergiuersamini, o quibus displicet ueritas mortis Christi, maledictus omnis qui pependit in ligno. Non ille, aut ille, sed omnis omnino, etiam et Filius Dei, etiam prorsus. Nam hoc est, quod non uultis, inde satagitis, inde seducitis. Displicet enim uobis maledictus pro nobis, quia displicet mortuus pro nobis. Tunc enim extra maledictum illius Adam, si extra illius mortem. Cum uero ex homine et pro homine mortem suscepit, ex illo et pro illo et maledictum, quod mortem comitatur, suscipere non dedignatus est,  etiam ille prorsus, etiam ille Filius Dei, semper uiuus in sua iustitia, mortuus autem propter delicta nostra, in carne suscepta ex pena nostra, ac per hoc additum est, omnis, ne Christus ad ueram mortem non pertinere diceretur, si a maledicto, quod morti coniunctum est, insipienti honorificentia separetur. Qui autem ex ueritate euangelica fidelis est, intelligit iam non esse contumeliam Christi ex ore Moysi. Cum eum dixit maledictum, non ex diuinitate maiestatis sue, sed ex conditione pene nostre, ex quo in ligno suspensus est. Quare non est laus Christi ex ore Manicheorum, cum eum negant carnem habuisse mortalem, in qua ueram mortem pateretur. Quia ex illo prophetico maledicto laus intelligitur humilitatis: ex isto heretico quasi honore crimen  obiicitur falsitatis. Si ergo negas maledictum, negas et mortuum. Si negas mortuum, non iam contra Moysen, sed contra apostolos dimicas. Si autem confiteris mortuum, confitere suscepisse penam peccati nostri sine peccato nostro. Iam uero ubi audis penam peccati, aut ex benedictione crede uenientem, aut ex maledictione. Si ex benedictione uenit pena peccati, opta esse semper in pena peccati. Si autem optas inde liberari, crede per diuine sententie iustitiam ex maledictione uenisse. Confitere ergo maledictum suscepisse pro bonis, quem confiteris mortuum esse pro nobis. Nec aliud significare uoluisse Moysen, cum diceret: Maledictus omnis, qui in ligno pependerit, nisi mortalis omnis, et moriens omnis, qui in ligno pependerit.  Poterat enim dicere, maledictus omnis qui mortalis, aut maledictus omnis moriens. Sed hoc est quod asserit prophetia. Quia sciebat Christi mortem in cruce pensuram, et futuros hereticos, qui dicerent: Pependit quidem in ligno, sed specie quadam, non ut uere moreretur. Clamando ergo maledictus, nichil aliud clamauit, nisi quia uere mortuus, sciens mortem hominis peccatoris, quam sine peccato ipse suscepit, de illo maledicto uenientem, quo dictum est: Si tetigeritis, morte moriemini.

Ut adoptionem spiritus accipiamus per fidem. Id est, ut quod non timetur in carne, sed quod spiritu diligitur, credituris annuntietur.

Fratres, secundum hominem dico, tamen hominis  confirmatum testamentum nemo spernit aut superordinat. Cum enim testator mutet testamentum, non confirmatum mutat. Testatoris enim morte confirmatur. Quod autem mors testatoris ualet ad confirmandum testamentum eius, quia consilium iam mutare non potest, hoc incommutabilitas promissionis Dei ualet ad confirmandam hereditatem Abrahe, cuius fides deputata est ad iustitiam.

Abrahe dicte sunt promissiones, et semini. Non dicit, et seminibus, quasi in multis, sed quasi in uno, et semini tuo, qui est Christus. Semen Abraham, cui dicte sunt promissiones, Christum dicit Apostolus, hoc est, omnes Christianos fidem imitantes Abrahe. Quos ad singularitatem redigit commendando, quod non dictum est et seminibus, sed semini tuo. Quia  una est fides, et non possunt simul iustificari, qui uiuunt ex operibus carnaliter, cum his qui uiuunt ex fide spiritaliter. uincibiliter autem quod infert, lex non nata erat, nec posset post tot annos ita dari, ut antiquas Abrahe promissiones irritas faceret. Si enim lex iustificat, non est iustificatus Abraham, qui multum ante legem fuit. Quod quia dicere non possunt, coguntur fateri non legis operibus iustificari hominem, sed fide. Simul etiam nos cogit intelligere, omnes antiquos patres, qui iustificati sunt, ex ipsa fide iustificatos. Quod enim nos ex parte preteritum, id est, primum aduentum Domini, ex parte futurum, id est, secundum aduentum Domini, credendo salui efficiemur, hoc totum illud est, utrumque aduentum futurum credebant reuelante sibi Spiritu  sancto, ut salui fierent. Unde est etiam illud: Abraham concupiuit diem meum uidere, et uidit, et gauisus est .

Hoc autem dico testamentum confirmatum a Deo, que post quadringentos et triginta annos facta est lex, non irritum facit, ad euacuandam promissionem. Primum propter imperitos ipsos annos minutatim atque subtiliter discutiamus. Et post quid exinde sentiendum sit, exponemus. Igitur Abraham, cum septuaginta quinque esset annorum, diuinum accepit oraculum, ut egrederetur de terra sua: qui post uiginti quinque annis genuit Isaac, qui erat annus uite sue centesimus. Qui Isaac anno uite sue sexagesimo genuit Iacob, et Esau. Hi sunt anni a prima Abrahe promissione octoginta quinque. Denique Iacob  anno uite sue nonagesimo primo genuit Ioseph, et anno uite sue centesimo tricesimo, qui erat annus uite Ioseph tricesimus nonus, descendit in Aegyptum. Hi sunt anni a prima promissione Abrahe ducenti quindecim. Manseruntque filii Isrel in Aegypto, post introitum Iacob, annis ducentis quindecim. Post mortem uero Ioseph annos centum quadraginta quatuor. Inter mortem Ioseph et natiuitatem Moysi fuerunt anni sexaginta, quia octoginta annorum erat Moyses, quando apparuit ei Deus, et misit eum ad Pharaonem. Si quis ista dubitat, uel calculandi et inueniendi summam annorum non habet scientiam, sumat annos ab introitu Iacob in Aegyptum, et inueniet usque ad mortem  Ioseph annos septuaginta unum. His adde sexaginta quatuor, fiunt centum triginta quinque, quia sexagesimo quarto anno post mortem Ioseph inuenitur natus esse Moyses. His adde octoginta annos uite Moysi, quia tot annorum erat, quando missus est ad Pharaonem. Hos adde ad centum triginta quinque superiores annos, et fiunt ducenti quindecim. A prima igitur promissione Abrahe usque ad introitum Iacob in Aegyptum fuerunt anni ducenti quindecim. Et inde usque ad transitum maris Rubri, anni ducenti quindecim. Fiunt in summa quadringenti triginta. Et hoc est, quod ait Apostolus hoc loco. Non autem dico testamentum confirmatum a Deo, que facta est post quadringentos et triginta annos. Sed dicet aliquis: Quomodo potest fieri, ut tam paucos filii Isrel  in terra Aegypti steterint annos, cum Scriptura libri Geneseos narret, quod dixerit Deus ad Abraham: Scito prenoscens, quia peregrinum erit semen tuum in terra non sua, et subiicient eos seruituti, et efficient annis quadringentis ? Non itaque, quod ait, in seruitutem redigens eos, ad quadringentos annos referendum est, tanquam per tot annos habuerint in seruitute, sed referendi sunt quadringenti anni ad id, quod dictum est, peregrinum erit semen tuum in terra non sua. Quia siue in terra Chanaan, siue in Aegypto peregrinum erat illud semen, antequam hereditatem sumerent in terra, ex promissione Dei, quod factum est, posteaquam ex Aegypto liberati sunt, ut per speciem locutionis, quam grammatici hyperbaton uocant, dictum esse intelligatur. Et est sensus uel ordo uerborum: Sciendo scias, quia peregrinum  erit semen tuum in terra non sua quadringentis annis. Illud autem interpositum intelligatur, et in seruitutem redigent eos, et nocebunt illis, ita ut ad quadringentos annos ista interpositio non pertineat. In extrema enim parte annorum summe huius, hoc est, post mortem Ioseph factum est, ut in Aegypto populus Dei duram perageret seruitutem. Sequitur questio satis necessaria. Si enim fides iustificat, et priores sancti, qui apud Deum iustificati sunt, per ipsam iustificati sunt, quid opus erat legem dari? Simplex autem sensus, qui hoc loco texitur, hanc uim habet, ut doceret Apostolus, non posse per legem, que postea data est, repromissiones, que ante facte sunt ad Abraham, destrui, et posteriora  prioribus preiudicare. Cum repromissiones ad Abraham ante quadringentos et triginta annos date sint, quod benedicerentur in illo uniuerse nationes: legis autem obseruatio, quod qui fecisset eam, uiueret in ea, post quadringentos et triginta annos Moysi data sit in monte Sinai. E contrario hic dici poterat: Quid ergo necesse fuerit, legem post tantum tempus repromissionis dari, cum ex data lege suspicio destructe sponsionis potuerit oboriri: et manente repromissione, non profutura lex data sit; quam preuidens Apostolus questionem, in sequentibus ipse sibi proponit, et explicat, dicens

Quid igitur lex? propter transgressiones posita est, donec ueniret semen, cui promissum erat: ordinata  per angelos in manu mediatoris: mediator autem unius non est, Deus autem unus est. Quia manente repromissione que facta fuerat ad Abraham, lex postea data per Moysen frustra uidebatur illata, cur data sit, explicat: propter transgressiones, inquit. Post offensam enim in cremo populi, post adoratum uitulum, et murmur in Dominum, lex transgressiones prohibitura successit. Superbienti ergo populo lex posita est, ut quoniam gratiam caritatis nisi humiliatus accipere non posset: et sine hac gratia nullo modo precepta legis impleret, transgressione humiliaretur, ut quereret gratiam, nec se suis meritis saluum fieri, quod superbum est, opinaretur, ut esset non sua potestate et uiribus iustus, sed in manu mediatoris iustificantis impium. Per angelos autem ministrata  est omnis dispensatio ueteris Testamenti, agente in eis Spiritu sancto, et ipso uerbo ueritatis nondum incarnato, sed nunquam ab aliqua ueridica administratione recedente: quia per angelos disposita est illa dispensatio legis, cum aliquando suam, aliquando Dei personam, sicut prophetarum etiam mos est, agerent. Perque illam legem morbos ostendentem, non auferentem etiam preuaricationis crimine contrita superbia est. Disposita est per angelos, sed in potestate mediatoris, ut ipse liberaret a peccatis per transgressionem legis coactos confiteri, opus sibi esse gratia et misericordia Domini, ut sibi peccata dimitterentur, et in noua uita per eum, qui pro se sanguinem fudisset, reconciliarentur Deo. In istis enim erat per transgressionem legis confringenda superbia, qui gloriantes de patre Abraham,  quasi naturalem se iactabant habere iustitiam, et merita sua in circumcisione ceteris gentibus tanto perniciosius, quanto arrogantius preferebant. Gentes autem facillime etiam sine huiusmodi legis transgressione humiliarentur. Homines enim nullam ex parentibus originem iustitie se trahere preuidentes, simulacrorum etiam seruos inuenit euangelica gratia. Non enim sicut istis dici poterat, non fuisse illam iustitiam parentum eorum in colendis idolis, quam esse arbitrabantur: ita etiam Iudeis dici poterat, falsam fuisse iustitiam patris Abraham. Itaque illis dicitur: Facite ergo fructum dignum penitentie, et ne dixeritis uobis, patrem habemus Abraham. Potens est enim Deus, de lapidibus istis suscitare filios Abraham . Istis autem dicitur: Propter quod  memores estis, quod uos aliquando gentes in carne. qui dicimini preputium ab ea, que dicitur circumcisio in carne manufacta, qui eratis illo tempore sine Christo, alienati a societate Isrel, et peregrini testamentorum, promissionis spem non habentes, et sine Deo in hoc mundo . Denique illic infideles de oliua sua fracti, hic autem fideles de oleastro in oliua illorum inserti esse monstrantur. Illorum ergo erat de legis transgressione atterenda superbia, sicut ad Romanos, cum Scripturarum uerbis peccata eorum exaggerasset: Scitis autem, inquit, quoniam quecunque lex dicit, his qui in lege sunt, loquitur, ut omne os obstruatur, et reus fiat omnis mundus  Deo . Iudei scilicet de transgressione legis, et gentes de impietate sine lege. Unde et iterum ait: Conclusit enim Deus omnia in credulitate, ut omnibus misereatur .

Lex ergo aduersus promissa Dei? Absit. Non ergo lex data est, ut peccatum auferret, sed ut sub peccato omnia concluderet. Lex enim ostendebat esse peccatum, quod illi per consuetudinem cecati possent putare iustitiam, ut hoc modo humiliati cognoscerent non in sua manu esse salutem suam, sed in manu mediatoris. Absit utique, quia non est lex inimica promissionis, quippe cum confirmet eam. Nam primus Moyses dixit: Prophetam uobis suscitauit Deus de fratribus uestris . Hoc dictum de Christo Petrus apostolus probat in  Actibus apostolorum.

Si enim data esset lex, que posset uiuificare, uere ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus. Prius autem quam ueniret fides, sub lege custodiebamur, conclusi in eam fidem, que reuelanda erat. Sicut mediator Dei et hominum inter dantem et accipientem legem medius fuit, sic lex ipsa, que post repromissionem data est, inter repromissionem et completionem eius media subrepsit. Que non idcirco arbitranda est promissionem excludere, quia postea subsecuta eam, que prius fuit uidetur abolere: sed ex eo, quod non potuit uiuificare, nec id tribuere, quod repromissio prima pollicita est, manifestum est in custodiam eam repromissionis, non  in subuersionem datam. Si enim data esset lex que posset prestare uitam, et id quod repromissio spoponderat exhibere, uere promissio per legem putaretur exclusa. Nunc autem propter transgressiones, ut supra diximus, posita, magis eos arguit peccatores, quibus post repromissionem in custodiam, et, ut ita dicam, in carcerem data est: ut quia per arbitrii libertatem noluerunt innocentes exspectare promissum, legalibus uinculis prepediti, et in seruitutem mandatorum redacti, custodirentur in aduentum future in Christo fidei, que finem repromissionis afferret. Iustitiam hanc dicit, que apud Deum reputatur iustitia, id est, fidei, quia et lex habuit iustitiam, sed ad presens, non que iustificaret apud Deum, remittere enim peccata non potuit, ut de  peccatoribus faceret iustos; sed ad hoc data est, ut terrore esset prouocans homines ad bonam uitam, irreuerentes puniens. Ideoque non est data lex, que posset uiuificare, sed condemnare. Nec uero estimandum, Scripturam auctorem esse peccati, quia omnia sub peccato conclusisse dicatur, cum mandatum, quod ex ore precipitur, ostendat potius, arguatque peccatum, quam sit causa peccati. Quomodo et iudex non est auctor sceleris, nequam homines uinciendo, sed concludit eos, et nocentes sententie sue auctoritate pronuntiat, ut debitores pene indulgentia, postea, si uoluerit, principalis absoluat. Quod autem dicit, Priusquam ueniret fides, sub lege custodiebamur, conclusi in eam fidem, que reuelanda  erat, ac si aperte dicat: Iam nos reatus legis non obligat, iam per gratiam liberatos. Namque antequam spiritalem gratiam humiliati reciperemus, nichil nisi mortificabat nos littera, iubens quod non poteramus implere. Unde dicit: Littera enim occidit: spiritus autem uiuificat . Conclusio enim eorum erat tantum timor unius Dei, et quod preuaricatores ipsius legis inuenti sunt, non ad perniciem, sed ad utilitatem ualuit eis, qui crediderunt. Cognitio enim maioris egritudinis, et desiderari medicum uehementius fecit, et diligi ardentius. Cui enim plurimum dimittitur, plurimum diligit.

Itaque lex pedagogus noster fuit in Christo Iesu, ut ex fide iustificemur. At ubi uenit fides, iam non sub pedagogo sumus. Omnes enim Filii Dei estis per  fidem, que est in Christo Iesu. Pedagogus Grecum est. Pedagogus, pedissequus. Pedagogum eruditorem, uel nutritorem puerorum dicimus. Pedagogus dicitur qui paruulis assignatur, ab eo quod pueros agat, id est, ducat, et lasciuientem refrenat etatem, ut prona in uitia corda teneantur, dum tenera studiis eruditur infantia, et ad maiores philosophie, ac regende reipublice disciplinas metu pene cercita preparetur. Non tamen pedagogus magister et pater est, nec hereditatem et scientiam pedagogi is qui eruditur, exspectat, sed alienum custodit filium pedagogus ab eo, postquam ille ad legitimum capiende hereditatis tempus aduenerit, recessurus. Denique et nomen pedagogi hoc ipsum sonat, et est compositum ab eo, quod pueros agat, id est, doceat.  Itaque et Moysi lex populo lasciuienti, ad instar pedagogi seuerioris apposita est ut custodiret eos, et future fidei prepararet, que postquam uenit, et credidimus in Christum, iam non sumus sub pedagogo. Tutor a nobis curatorque discedunt, et legitimum etatis tempus ineuntes uere Dei filii nominamur: cui nos generat, non lex abolita, sed mater fides, que est in Christo Iesu. Quod si quis post consummatum etatis sue tempus, quando iam heres, et liber, et filius appellatur, uoluerit esse sub pedagogo, sciat se non posse legibus paruuli uiuere. Ubi enim nunc compleri potest illud, Ter in anno apparebit omne masculinum tuum in conspectu Domini Dei tui , subuersa Ierusalem, et templo usque ad cineres dissipato? Ubi salutares et  pro peccato hostie? Ubi similatum decoctio, holocaustorum oblatio, eternus ignis, altari omnino destructo ? Noxiis uero que poterit pena discerni, Scriptura dicente: Auferetis malum de medio uestrum , seruientibus Iudeis, et Romanis regnantibus? Atque ita fit, ut nec sub patre, nec sub pedagogo uiuant, dum et lex impleri non potest post successionem fidei, et fides, dum pedagoga lex aperitur, non tenetur.

Quicunque enim in Christo baptizati estis, Christum induistis. Quod autem Christus sit indumentum fidelium, non solum de presenti loco, uerum etiam de alio comprobatur, Paulo eodem cohortante: Induite uos Dominum Iesum Christum , dum  immutantur, Christum induunt, quando hoc appellantur, quod credunt. Si igitur, qui in Christo baptizati sunt, Christum induerunt, manifestum est eos, qui non sunt induti Christum, non fuisse baptizatos in Christo. Quod autem filios Dei dicit esse omnes per fidem, qua induerunt Christum, quicunque in ipso baptizati sunt, ad hoc ualet, ne gentes de se desperarent, quia non custodiebantur sub pedagogo, et ideo se filios non putarent, sed per fidem induendo Christum, omnes filii fiunt, non natura sicut unicus filius, qui etiam sapientia Dei est: neque potentia et singularitate susceptionis, ad habendam naturaliter, et agendam personam sapientie, sicut ipse mediator unum cum ipsa suscipiente sapientia sine interpositione alicuius mediatoris effectus, sed  filii fiunt participatione sapientie, id est, preparante atque prestante mediatoris fide, quam fidei gratiam nunc indumentum uocat, ut Christum induti sunt, qui in eum crediderunt, et ideo filii Dei, fratresque eius mediatoris effecti sunt.

Non est Iudeus, neque Grecus, non est seruus, neque liber, non est masculus, neque femina. Omnes enim uos unum estis in Christo Iesu. Nec Iudeus idcirco melior est, quia circumcisus est, nec gentilis ideo deterior, quia preputium habet, sed pro qualitate fidei, uel Iudeus, uel Grecus melior, siue deterior. Seruus quoque et liber non conditione separantur, sed fide, quia potest et seruus libero esse melior, et liber seruum in fidei qualitate preuertere. Masculus similiter et femina fortitudine et imbecillitate  corporum separantur. Ceterum fides pro mentis deuotione censetur: et sepe uenit, ut et mulier uiro causa salutis fiat, et mulierem uir in religione precedat. Cum autem ita se res habeat, et tota diuersitas generis, conditionis, et corporum Christi baptismate, et indumento illius auferatur. Omnes unum sumus in Christo Iesu, ut quomodo Pater et Filius in se unum sunt, ita et nos in ipsis unum simus. Etsi hoc facit fides, per quam in hac uita iuste ambulatur, quanto perfectius, atque cumulatius id species ipsa factura est, cum uidebimus facie ad faciem? Nam nunc quamuis primitias spiritus habentes, qui uita est propter iniustitiam fidei, tamen quia adhuc mortuum est corpus propter peccatum, differentia ista, uel gentium, uel conditionis, uel sexus,  iam quidem ablata est ab unitate fidei, sed manet in conuersatione mortali, eiusque ordinem in huius uite itinere seruandum esse, et apostoli precipiunt, qui etiam regulas saluberrimas tradunt, quemadmodum secum uiuant, et pro differentia gentis, Iudei et Greci; et pro differentia conditionis, domini et serui; et pro differentia sexus, uiri et uxoris, uel si qua talia cetera occurrunt: et ipse prior Dominus, qui ait: Reddite Cesari que Cesaris sunt, et Deo que Dei sunt . Alia sunt enim, que seruamus in unitate fidei sine ulla distantia, et alia in ordine uite huius, tanquam in uia, ne nomen Dei et doctrina Saluatoris nostri blasphemetur, et hoc non solum propter iram, ut effugiamus offensiones  hominum, sed etiam propter conscientiam, ut non simulate quasi ad oculos hominum ita faciamus, sed pura dilectionis conscientia propter Deum, qui omnes homines uult saluos fieri, et ad agnitionem ueritatis uenire. Illud autem quod ait, Omnes uos unum estis in Christo Iesu. Et addidit: Si autem uos unum estis in Christo Iesu: ergo Abrahe semen estis. Hic ostendit unum semen Christum, non tantum mediatorem intelligendum esse, uerum etiam Ecclesiam, cuius ille corporis caput est, ut omnes in Christo unum sint, et capiant secundum promissionem hereditatem per fidem, in qua inclusus erat, id est, in cuius aduentum tanquam sub pedagogo custodiebatur populus usque ad etatis opportunitatem, qua in libertatem uocandi erant, qui in eodem populo secundum  propositum uocati sunt, id est, qui in illa area frumentum inuenti sunt.

Si autem uos Christi, ergo Abrahe semen estis secundum promissionem heredes. Quare promissiones ad Abraham et semen eius facte sunt, quod est Christus iehsu. Consequenter hi, qui Christi filii, id est, semen eius sunt, semen quoque dicuntur Abraham, cuius sunt semen ex semine. uerum quotiescunque Dominus noster iehsu semen Abrahe nominatur, corporaliter sentiendum est, quod ex eius stirpe generetur. Quoties autem nos, qui Saluatoris sermone suscepto credidimus in eum, et nobilitatem generis Abrahe, ad quem est promissio facta, suscepimus, spiritaliter semen fidei et predicationis accipere debemus. Deinde etiam hoc considerandum, quod quando  de Domino loquitur, ad Abraham autem dicte sunt promissiones et semini eius, hoc est, in Christo Iesu, repromissiones pluraliter ponat. Quando uero de his, qui per Christum semen sunt Abrahe, singulariter repromissio nuncupetur, ut in presenti loco: Ergo Abrahe semen estis secundum promissionem heredes, decens quippe erat, ut quod in Christo uno pluraliter dicebatur, id in multis hominibus singulariter poneretur.



IN CAPUT QUARTUM.

Dico autem, quanto tempore heres paruulus est, nichil differt a seruo, cum sit dominus omnium; sed sub tutoribus et actoribus est, usque ad prefinitum tempus a patre. Recte hi sub tutoribus et actoribus esse dicuntur, qui habentes spiritum timoris, necdum  meruerunt spiritum libertatis et adoptionis accipere. Aetas enim infantie ad peccata formidat, pedagogum metuit, non confidit esse se liberam. Licet per naturam dominus sit, et secundum utramque intelligentiam qua tutores et actores uel prophetas uel angelos diximus, paruulus iste tam diu sub actoribus est, donec legitimum perfecti uiri tempus impleuerit. Legitimum autem tempus secundum Romanorum legem uiginti quinque annorum spatio terminatur. Ita ad humani generis perfectionem Christi reputabatur aduentus. Statim ut ille uenerit, et omnes in uirum perfectum creuerimus, pedagogus a nobis tutorque discedunt: tunc auctoritate Domini, et hereditatis possessione perfruemur,  in qua prius nati, quodammodo putabamur alieni.

Ita et ros cum essemus paruuli, sub elementis huius mundi eramus seruientes. Aliqui elementa mundi legem interpretantur Moysi, et eloquia prophetarum, quod per hec quasi initia et exordia litterarum, Dei timorem, qui sapientie principium est, suscipiamus. Denique ad eos qui iam deberent esse perfecti, et ueritate neglecta adhuc disciplinarum principiis inherebant, scribit in Epistola ad Hebreos Apostolus: Etenim cum deberetis esse magistri propter tempus, rursum necesse habetis, ut doceamini que sint elementa principii sermonum Dei . Potest igitur, ut dicimus, Moysi lex, et prophete pro elementis accipi litterarum, quod per eas syllabe iungantur  et nomina, et non tam sui quam alterius rei utilitate discantur: ut possimus orationem legere contextam, in qua sensus magis, et ordo uerborum, quam litterarum principia considerantur. Quod autem legem et prophetas elementa mundi interpretati sumus, mundus pro his qui in mundo sunt, accipi solet, eodem Paulo dicente: Deus erat in Christo, mundum reconcilians sibi . Et in Euangelio: Et mundus per eum factus est, et mundus eum non recepit . Queri potest, quomodo secundum hanc similitudinem sub elementis huius mundi fuerint Iudei, cum illis per legem quam acceperat unus Deus, qui fecit celum et terram colendus commendaretur. Sed potest esse alius exitus capituli huius: ut cum superius legem pedagogum fecerit,  sub quo erat ille populus Iudeorum, nunc procuratores et actores dicat elementa mundi, sub quibus seruiebant: ut filius ille paruulus, id est populus propter unam fidem ad diuinum semen Abrahe pertinens, quoniam et de Iudeis et de gentibus congregatus est, partim fuerit sub pedagogo legis tempore pueritie sue, id est, ex ea parte, qua de Iudeis congregatus est, partim sub elementis huius mundi, quibus tanquam procuratoribus et actoribus seruiebat, ex ea parte qua de gentibus congregatus est, ut quod miscet Apostolus personam suam. Non dicens, Cum essetis paruuli sub elementis huius mundi eratis, sed dicens, Cum essemus paruuli sub elementis mundi huius eramus seruientes, non pertineat ad significationem Iudeorum ex quibus Paulus originem  ducit, sed magis ad gentium, hoc duntaxat loco: quoniam et eorum persone decenter se potest adnectere, quibus ad euangelizandum missus est. Potest et in elementis mundi neomenias significare et sabbatum. Neomenie enim dies sunt lunares, quos obseruant Iudei: sabbatum uero dies requietionis. Antequam ueniret ergo promissio, id est, donum gratie Dei, et purificans iustificaret credentes, quasi imperfecti et paruuli per legem Dei subiecti eramus conseruis, quasi pedagogis. Libertas enim nostra obnoxia erat causa peccati. Nihil tamen de elementis sperabant Iudei, sicut et pagani: sed creatorem Deum uenerabantur in creatura. Deinde iam dicit: ueniente plenitudine temporis, Deum misisse Filium  suum, ad liberandum paruum heredem seruientem ex parte legi, tanquam pedagogo: ex parte elementis huius mundi, tanquam procuratoribus et actoribus

At ubi uenit plenitudo temporis, misit Deus, inquit, Filium suum factum ex muliere, factum sub lege, ut eos, qui sub lege erant, redimeret. Plenitudo temporis, est completum tempus, quod prefinitum fuerat a Deo Patre, quando mitteret Filium suum, ut ex uirgine factus quasi homo nasceretur, subiiciens se legi usque ad tempus baptismi, ut formam daret quomodo peccatores abluti, et a iugo legis erepti, dignatione Dei essent filii, et adoptarentur, sicut promiserat, redempti sanguine Filii eius. Mulierem pro femina posuit, more locutionis Hebreorum. Non  enim quia de Eua dictum est, Formauit eam in mulierem, iam passa erat concubitum uiri, quod non scribitur passa, nisi cum dimissi essent de paradiso. Factum autem dixit, propter susceptionem creature, quia qui nascuntur ex feminis, non tunc ex Deo nascuntur, sed tamen Deus illos fecit, ut sic nasci possent, ut omnem creaturam. Factum autem sub lege dixit, quia et circumcisus est, et hostia pro illo legitima oblata est. Nec mirum si et ille legis opera sustinuit, ex quibus eos liberaret, qui eis seruiliter tenebantur. Qui etiam mortem sustinuit, ut ex ea liberaret eos, qui mortalitate tenebantur.

Ut adoptionem, inquit, filiorum recipiamus. Adoptionem propterea dixit, ut distincte intelligamus unicum Dei Filium: nos enim beneficio et dignatione  misericordie eius filii Dei sumus. Ille natura est filius, qui hoc est quod pater. Nec dicit accipiamus, sed recipiamus, ut significaret hoc nos admisisse in Adam, ex quo mortales sumus. Hoc ergo quod ait, ut eos, qui sub lege erant, redimeret, et ad liberandum eum populum pertinet, qui paruulus sub pedagogo seruiebat. Et refertur ad id quod dixit, factum sub lege. Illud autem quod ait, ut adoptionem filiorum recipiamus, refertur ad id quod dixit, factum ex muliere; hinc enim adoptionem recipimus, quod ille unicus non dedignatus est participationem nature nostre factus ex muliere: ut non solum unigenitus esset, ubi fratres non habet, sed etiam primogenitus ex multis fratribus fieret: duo enim proposuit, factum ex muliere, factum sub lege. Sed mutato  ordine respondit, iam illum populum adiungens, qui paruulus sub procuratoribus et actoribus seruiebat, id est elementis huius mundi, ne reputarent se non esse filios, quia non erant sub pedagogo.

Quoniam autem filii Dei estis, inquit, misit Deus spiritum Filii sui in corda uestra clamantem, Abba pater. Duo sunt uerba, que posuit, ut posteriore interpretaretur primum. Nam hoc est abba, quod pater. Eleganter autem intelligitur, non frustra duarum linguarum uerba posuisse idem significantia propter uniuersum populum, qui de Iudeis et gentibus in unitatem fidei uocatus est, ut Hebreum uerbum ad Iudeos, Grecum ad gentes: utriusque tamen uerbi eadem significatio ad eiusdem fidei spiritusque unitatem  pertineat. Nam et ad Romanos, ubi similis questio de pace in Christo Iudeorum gentiumque tractatur, hoc dicit: Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba pater . Cum ergo dixisset Apostolus, Misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum recipiamus, restabat, ut etiam gentes, que non erant sub lege, ad eamdem tamen adoptionem filiorum pertinere ostenderet, quod de sancti Spiritus dono, qui omnibus datus est, docet. Unde se etiam Petrus de baptizato incircumciso centurione Cornelio defendit apud Iudeos, qui crediderant, dicens: Non se potuisse aquam negare illis .  Quoniam Spiritum sanctum accepisse claruerat. Sic et hic, quoniam, inquit, filii Dei estis, misit Deus spiritum Filii sui in corda uestra, clamantem, Abba pater. Deinde manifestissime ostendit de his etiam se dicere, qui ex gentibus ad fidem uenerant ad quos etiam epistolam scribit.

Itaque iam non est seruus, sed filius. Habentes, inquit, spiritum Filii Dei, clamantem in uobis Abba pater, non serui cepistis esse, sed filii qui ante nichil differebatis a seruo, cum essetis natura quidem Domini, sed sub tutoribus et actoribus paruuli degebatis. Non est seruus, quia sublatus de potestate legis socius factus est benedictionis proprii filii Dei. Hoc totum agit, propter id quod dixerat, quandiu heres paruulus est, nichil differt a seruo.


Quod si filius, et heres per Deum. Id est, per misericordiam Dei, non per promissionem patrum, de quibus carnaliter, sicut Iudei, natus non esset, tamen filius Abrahe secundum imitationem fidei. Cuius fidei gratiam per misericordiam Domini meruistis.

Sed tunc quidem nescientes Deum, seruistis iis, qui natura non erant dii. Nunc uero cognoscentes Deum, magis autem cogniti ab eo, quomodo conuertimini iterum ad infirma, et egena elementa, quibus rursum seruire uultis? Quoniam prius per ignorantiam peccabant seruientes idolis, facile illis remissum significat, sicut dicit in Genesi Abimelech ad Deum: Domine, num, inquit, gentem ignorantem perdes ? Galatas quoque, quos ab idolorum cultu ad  fidem Dei ueri transtulerat, arguit quomodo idolis derelictis, qui natura non erant dii: Et cognoscentes Deum, magis autem cogniti ab eo, spiritu quoque adoptionis accepto, rursum quasi paruuli, et sub tutoribus et pedagogo esse cupientes, ad infirma et pauperrima reuertantur elementa, que propterea infirmo et pauperi sensu populo data sunt in deserto, quia non poterant accipere et sustinere maiora. Eadem autem elementa, que nunc infirma et egena appellauit, superius tantum mundi elementa posuit. Et ubi elementa mundi dicta sunt, ibi non est additum infirma et egena. Hic rursum, ubi infirma uocata sunt mundi, ut supra diximus, nomen est tacitum. Puto itaque quia quandiu quis paruulus est,  nec statum a patre tempus impleuit, ut filius et heres appellari queat, sub elementis eum mundi, lege uidelicet esse Moysi. Cum autem post libertatem et adoptionem, et hereditatem filio debitam rursum reuersus fuerit ad legem, circumcidi uolens, et totam Iudaice superstitionis litteram sequi, tunc que prius ei mundi tantum fuerant elementa, infirma quoque et egena dicuntur exordia. In tantum enim nichil prosunt cultoribus suis, ut ne hoc quidem eis exhibere ualeant quod ante prestiterant, Hierosolyma, templo, altarique destructis. Illud uero quod ait, cognoscentes Deum, magis autem cogniti ab eo, nichil nos mouere debet. Manifestum est enim quandiu per fidem ambulamus, non per speciem, nondum nos cognouisse Deum; sed ea fide purgari, ut opportuno  tempore cognoscere ualeamus; sed si in ipsa correptione, imo autem cogniti a Deo, proprie accipitur, putabitur Deus quasi ex tempore aliquid cognoscere, quod ante non nouerat. Translate ergo dictum est, ut oculos Dei accipiamus ipsam dilectionem eius, quam commendauit mittendo pro impiis occidendum unicum Filium. Sic enim de his qui diliguntur dicere solemus quod ante oculos habeantur, hoc est ergo cognoscentes, imo cogniti a Deo. Quod et Ioannes dicit: Non quod nos dilexerimus Deum, sed quoniam ipse prior dilexit nos

Dies obseruatis, menses, annos, et tempora. Iudei enim seruiliter obseruant dies, et menses, et annos, et tempora in carnali obseruatione sabbati, et neomenie, et mense nouorum, et septimi cuiusque anni,  quem uocant sabbatum sabbatorum. Que, quoniam erant umbre futurorum, iam adueniente Christo in superstitione remanserunt: cum tanquam salutaria obseruarentur a nescientibus quo referenda sint, ut tanquam hoc dixerit Apostolus gentibus: Quid prodest uos euasisse seruitutem qua tenebamini, cum seruiretis elementis mundi, quando rursus ad talia reditis, seducti ab eis qui nondum cognoscentes libertatis sue tempus inter cetera opera legis que carnaliter sapiunt, etiam temporibus seruiunt: quibus et uos rursus, ut antea, seruire uultis, et obseruare cum eis dies, et menses, et annos, et tempora, quibus et seruiebatis antequam Christo crederetis?

Timeo uos, ne forte sine causa laborauerim in uobis.  Satis uero caute inter auctoritatem Apostoli et sancti hominis lenitatem uerba moderatus est, inferens: Timeo uos, ne forte sine causa laborauerim in uobis. Nunc autem uidens eos zelum Dei habere, sed non secundum scientiam, nec penitus eorum desperauit salutem, qui pio fuerant errore decepti, nec rursum irreprehensos reliquit, ne et ipsis perseuerandi in errore, et ceteris occasionem similiter tribueret enarrandi. Timeo autem uos posuit pro eo quod est, timeo de uobis. Sine causa laborat magister, cum ipse prouocat ad maiora discipulos, et illi retro lapsi ad minora et humiliora reuoluuntur.

Estote sicut et ego, quia et ego sicut uos Id est  obsecro uos, fratres, ut Iudaicas obseruationes contemnatis dierum, mensium, temporum, atque annorum, que sunt umbre futurorum; me imitemini, qui sine querela in lege uersatus omnia arbitratus sum quasi purgamenta, atque quisquilias, ut Christum lucrifacerem. Fui quippe et ego sicut uos nunc estis, cum eisdem obseruationibus strictus tenebar, et Ecclesiam Christi, quia ista non faceret, persequens deuastabam. Qui utique cum Iudeus natus sim iam ista carnalia spiritali de diiudicatione respuo. Deinde opportune ac decenter facit eos recolere caritatem suam, ne tanquam inimicum illum deputent. Hoc dicit, dent operam corrigendi se, quia non est impossibile, ut sint sicut ipse, quia et ipse hoc erat, id est, homo, quod et illi: et cum  fuisset in errore persequens Ecclesiam, correptus conuertit se, et dicit:

Fratres, obsecro uos, nichil me lesistis. Scitis autem quia per infirmitatem carnis euangelizaui uobis iampridem, et tentationem uestram, que erat in carne mea, non spreuistis, neque respuistis: sed sicut angelum Dei excepistis me, sicut Christum Iesum. Nunc mitius agit cum eis, et bona eorum incipit memorare, ut post magnas correptiones bona opera sua audientes recrearentur, et data opera reformarentur, ne obiurgationibus diutius pressi asperiores fierent exacerbati. Et est sensus: Quando uobis primum euangelium annuntiaui, et propter infirmitatem carnis uestre, quia non poteratis sacramenta suscipere maiora, predicaui uobis quasi paruulis, et meipsum  infirmum esse simulaui, ut uos infirmos lucrifacerem: Nonne quasi angelum Dei suscepistis me, quasi Christum Iesum? Cum igitur in nullo me illo tempore leseritis, et me uestri causa humilem atque deiectum similem Dei Filio putaueritis, quomodo ad maiora uos prouocans ledor a uobis perdendo laborem meum, et dispensationem illam, qua me paruulum esse simulaueram? In eo enim ledit discipulus magistrum, si per negligentiam suam precepta laboremque eius spernit.

Et tentationem uestram in carne mea non spreuistis, neque respuistis. Tentati sunt enim cum persecutionem pateretur Apostolus, utrum timore desererent eum, an caritate amplecterentur. Et neque spreuistis, inquit, tanquam inutilem istam tentationem,  neque respuistis, ut non susciperetis communionem periculi mei. Potest locus iste et ita edisseri: Quando ueni ad uos, non ueni in sermone sapientie, sed homo humilis atque contemptus, nichil magnum deferens nisi crucifixum. Cum igitur me uideretis in corpore infirmitatibus obnoxio constitutum regna celestia pollicentem, non irrisistis, nec estimastis dignum esse contemptu. Intelligebatis quippe humilitatem carnis mee, et ipsius habitus uilitatem, ad uestram tentationem fieri. An uidelicet contemneretis eum, qui ab incredulis miserabilis putabatur? Sed e contra illum humilem, uilem, atque contemptum, ita ut angelum, et plus quam angelum suscepistis. Quod autem ait: Sed sicut angelum  Dei excepistis me, sicut Christum Iesum, hoc magis laudat in eis quia pressuris non deformatus est apud eos, sed commendatus. Scientibus pro his credunt pati illum exitia. Sicut ergo angelum Dei exceperunt Apostolum, credentes Dei donum esse quod predicat, sic ei deferentes quasi auctori Domino Iesu Christo. Ostendit et angelo Christum esse maiorem, quem secundum dispensationem corporis minorem Psalmista cantauerat dicens: Minorasti eum paulo minus ab angelis; et tantum sua uerba in principio ualuisse demonstrat ut angeli putarentur et Christi. In memoriam reuocat illis tempus quando primum predicauit illis Euangelium Dei. Ipso enim tempore iniuriis agebatur Apostolus, et cedibus infirmabatur: infirmus enim uidetur, qui humiliatur,  et non resistit propter euangelium Dei. Et in hoc laudat conscientiam eorum, quia non sunt abstracti a fide. Iniuria enim Apostoli tentatio erat Galatarum, in qua firmi inuenti sunt, non dubitantes de fide, possent enim scandalum passi dicere: Que est uirtus, aut spes in hac fide, quando minister eius sic humiliatur? Sed quia iam animum futuris spebus infercierant presentes exitus pro Christi nomine non pertimescebant, certi fidem nostram non in terris, sed in celis habere dignitatem, et pro his tribulationibus magna rependi premia. Sic ruborem illis incutit, quia post hec laudabilia circumuenti fuerant, ut uituperabiles uiderentur.

Ubi est ergo beatitudo uestra? Testimonium enim perhibeo uobis, quia si fieri posset, oculos uestros  eruissetis, et dedissetis mihi. Ostendit quanta eum caritate susceperint, et quomodo totos se eius doctrine tradiderint: ut que carissima sunt corporis sui membra eidem dare cuperent: quod uel sic euangelico lumini uicem redderent, si sua lumina tradidissent. Quamuis, inquit, uos eo tempore, quo euangelium iuxta carnem susceperatis beatos dicerem, quod in initiis feruebatis; tamen nunc quia non uideo edificio culmen impositum, et pene nequidquam iacta fundamina, cogor dicere: Ubi est ergo beatitudo uestra, qua uos beatos arbitrans ante laudabam? uere enim et ipse fateor, quia sic me uobis humilia predicantem, uel persecutionibus afflictatum in principio dilexistis, ut si fieri posset   eruissetis uobis oculos, et mihi, ut omnium uestrum luminibus plus cernerem, dedissetis. Optabatis quippe uos cecos esse per ineffabilem in me caritatem, ut plus in meo corde euangelii lumen oriretur. Emolumentum meum uestris damnis crescere uolebatis, et hoc illo tempore, quo uobis quasi paruulis atque lactentibus, siue propter infirmitatem carnis uestre, parua et humilia annuntiabam, siue propter mee carnis iniurias indignus uidebar fide. Nunc uero quia ab elementis et syllabis, et lectione puerili cepi uos ad maiora studia prouocare, ut libros teneatis in manibus, et ut plena eruditionis et sensum uerba discatis, recalcitratis, irascimini, grauis uobis uidetur esse perfectio doctrinarum, et in tantum in  alios mutati estis affectus, ut me, quem quasi angelum et Christum susceperatis, cui uolebatis oculos tradere, nunc habeatis inimicum, quia uobis plenam annuntio ueritatem. Eleganter autem sententiam terminauit, dicens:

Ergo inimicus uobis factus sum ueritatem dicens uobis? Hec est natura ueritatis, ut eam inimicitie prosequantur, sicut per adulationem perniciose amicitie consequuntur; libenter enim quod delectat auditur: offendit omne quod nolumus. Sicut et hi diligere ceperant sabbati otium, et dies festorum, epulas predicantes contra Apostolum, qui omnem continentiam suo docebat exemplo.

Aemulantur uos non bene. Id est inuident uobis, qui uos carnales de spiritalibus uolunt facere. Hoc  est emulantur non bene, inuidia Iudeorum subuersos eos significat. uidentes enim sic illos proficere in Euangelio, et tantam habere caritatem in Apostolum id egerunt, quatenus illos deciperent. Erant enim legis causa Apostolo inimici, ut manente nomine Saluatoris, facerent eos Iudeos, gaudentes in euersione eorum. Non enim patiebantur, ut gratiam promissam audirent incircumcisis gentibus datam. Ideo imitatores suos illos uoluerunt fieri ut more eorum circumciderentur.

Sed excludere, inquit, uos uolunt: ut illos emulemini. Hoc est, imitemini. Quomodo, nisi ut seruitutis iugo detineamini, sicut ipsi detinentur? Loquitur itaque Galatis, qui ab assertoribus legis inducti fuerant, ut eos imitarentur, cum illi potius Galatas debuerint  imitari: quia naturale est, maiorem de minori, non minorem fieri de maiore.

Bonum emulemini in bono semper. Id est nolite assertores Iudaice obseruationis imitari, sed ea que bona sunt imitemini. Quomodo enim qui diuitias, potentiam, dignitatem, alicuius imitatur, non tam bona, quam ea que fugienda sunt, emulatur: ita et uos e contrario bonum emulemini in bono, magis querentes spiritalia, quam carnalia: ut non illi uos Iudeos, sed uos illos Christianos esse doceatis. Hoc autem facite semper, ut perseueranti gradu ad finem boni operis peruenire possitis. Aemulemini siquidem bonum in bono, ut prius cum apud uos essem, qui postquam a uobis recessi, omnia que credideram perdidistis, de statione certa et fido portu  rursum in altum unda relabente subtracti. Nec mirum, si recedente Apostolo, uase electionis, et in quo Christus Dominus loquebatur, Galate sunt mutati cum etiam nunc cernamus in Ecclesiis id ipsum fieri. uolens igitur Paulus ostendere magistrorum pro discipulis sollicitudinem, quos patiantur affectus, ne sectatores sui excidant a salute, ait:

Filioli mei, quos iterum parturio. Per Euangelium in lucem producti, et per doctrinam geniti, iterum me dolorem sustinere fecistis, ostendit per penitentiam eos posse renasci. Qui enim in alio loco, quasi pater dixerat: Si decem millia uedagogorum habeatis in Christo, sed non multos patres , iam non quasi pater, sed ut mater loquitur in Christo,  ut utriusque anxietatem et pietatem in se parentis agnoscant.

Donec formetur Christus in uobis. Formatur enim Christus in eo, qui formam accepit Christi. Formam autem accipit Christi, qui adheret Christo, dilectione spiritali. Ex hoc enim fit, ut eius imitatione sit quod ille, quantum gradu suo sinitur. Qui enim dicit se in Christo  manere, debet quomodo ille ambulauit, et ipse ambulare. Sed cum homines a matribus concipiantur, ut formentur, iam formati autem parturiantur, ut nascantur, potest mouere quod dictum est, quos iterum parturio donec Christus formetur in uobis, nisi parturitionem hanc pro curarum angoribus positam intelligamus, quibus eos parturiuit, ut nascerentur in Christo.  Et iterum parturit propter pericula seductionis quibus eos conturbari uidet, sollicitudo autem illa, et cura de illis, quia se quodammodo parturire dicit, tam diu esse poterit, donec perueniant in mensuram etatis plenitudinis Christi, ut iam non moueantur omni uento doctrine. Non ergo propter initium fidei, quoniam nati erant, sed propter robur, et perfectionem dictum est, donec formetur Christus in uobis. Siue aliter, formatur Christus in corde credentium, cum omnia illis sacramenta panduntur, et ea que obscura uidebantur, perspicua fiunt.

uellem autem esse apud uos, et mutare uocem meam, quoniam confundor in uobis. Quid aliud intelligatur, nisi quia filiolos suos esse dixerat, parcens eis, fortasse ne seueriore obiurgatione commoti  facile in eis odium traduceretur a deceptoribus illis, quibus absens non posset resistere, non uideo. uellem ergo, nunc adesse apud uos, et mutare uocem meam, id est, negare uos filios, quia confundor in uobis. Malos enim filios, ne de his erubescant, etiam parentes abdicare solent, quia scribere tanta non possum, quanta uos audire meremini; quoniam epistola non potest uocem obiurgantis exprimere. Non ualet irascentis resonare clamorem, et dolorem pectoris apicibus explicare: quia detrimentum discipulorum confusio et opprobrium est magistri, sicut profectus eorum gloria est preceptoris. Confunditur ergo in eis, quia iam filii facti, serui esse desierant.

Dicite mihi, qui sub lege uultis esse, legem non  audistis? Notandum legem hic dictam esse Geneseos historiam, non ut uulgo estimant que facienda sint, queue uitanda, sed totum quod de Abraham et eius uxoribus liberisque contexitur, legem appellatam. Legimus et in alio loco prophetas quoque legem uocari. Audit ergo legem, qui iuxta Paulum non superficiem, sed in medullam eius introspicit. Non audit legem, qui similis Galatis exteriorem tantum corticem sequitur.

Scriptum est enim, quoniam Abraham duos filios habuit: unum de ancilla, et unum de libera. De duo bus filiis Abrahe quod dicit, facile intelligitur. Nam et ipse Apostolus interpretatur hanc allegoriam. Per hos enim duos filios Abraham duo testamenta  significata sunt. Post mortem autem Sare, quos de alia uxore genuit, non pertinent ad hanc significationem. Et ideo multi legentes Apostolum, librum autem Geneseos ignorantes, putant solos duos filios habuisse Abraham. Hos ergo solos commemorat Apostolus, quia solos adhuc habebat, cum hec significarentur, que consequenter exponit. Quod ille de ancilla, que Agar uocabatur, uetus testamentum significat, id est populum ueteris testamenti, propter iugum seruile carnalium obseruationum, et promissa terrena, quibus irretiti, et que tantummodo sperantes de Deo, non admittuntur ad hereditatem spiritalem celestis patrimonii. Non autem sufficit quod de libera uxore natus est Isaac ad significandum populum heredem noui testamenti:  sed plus hic ualet quod secundum promissionem natus est. Ille autem et de ancilla, et secundum carnem: Sicut et Cethura, quam postea duxit Abraham, non secundum promissionem, sed secundum carnem suscepit filios. Isaac enim mirabiliter natus est per repromissionem, cum ambo parentes senuissent. Quod si data per Apostolum fiducia, qua duos illos allegorice accipiendos apertissime ostendit, uoluerit aliquis etiam Cethure filios in aliqua rerum figura futurarum inspicere  inueniet fortasse hereses et schismata significari: quia ii filii de libera quidem, sicut isti de Ecclesia sed tamen secundum carnem nati sunt.


Sed qui de ancilla, secundum carnem natus est: Qui autem de libera per repromissionem. Nimie difficultatis est demonstrare Isaac tantum, qui de Sara natus est, fuisse de repromissione generatum: et non etiam Ismel, qui de Agar ancilla est ortus Aegyptia. Scriptura quippe refert, quod cum persequente Sara, Agar feta fugisset, et uenisset ad eam angelus in deserto, moneretque ut subiiceretur domine potestati, idem ipse angelus etiam hec locutus sit: Multiplicans multiplicabo semen tuum, et non numerabitur pre multitudine. Et postea de Ismeli  Iste erit rusticanus homo: manus eius super omnes, et manus omnium super eum et contra faciem omnium fratrum suorum habitabit. Sed et hoc dici potest,  de Ismele post conceptum eius uel angelum, uel Deum locutum. De Isaac uero antequam in Sare utero conciperetur, Deum fuisse pollicitum. Ismel, carnis filius: Isaac fidei fuit. Illum enim Abraham secundum carnalem consuetudinem genuit: istum contra naturam senilem, per repromissionem credendo suscepit. Qui sunt secundum carnem nati, nisi dilectores mundi? Qui sunt per repromissionem nati, nisi amatores regni celorum, quia et ipsis promissum est, desiderantes uitam eternam, gratis colentes Deum? Nunc interim breuiter ad altiora tendendum est, ut dicamus unumquemque nostrum primum non iuxta repromissionem nasci, quam Scripturarum uerbis simplicibus instruitur, adhuc  expositionibus delectatur. Quando uero ad sublimiora transcenderit, et legem intellexerit spiritalem, tunc eum de repromissione generari: et ut apertius loquar, quotidie eos, qui faciunt opera Abrahe, de Abraham nasci: uerum illos qui habent spiritum seruitutis iterum in timore, ex ancilla generari Aegyptia.

Que sunt per allegoriam dicta. Allegoria proprie de arte grammatica est, hoc est aliud ex alio figuratum. Dedit regulam Apostolus quomodo allegorizare debemus. Scilicet ut manente ueritate historie, figuras intelligamus. Nam cum dixisset Abraham uere duas uxores habuisse, postea quid he ipse figurarent ostendit. Et hoc ipsum facit, ubi aliqua sanctorum honesta facta referuntur, non ubi peccata  damnantur. Ceterum derelicta mysteria dicere, Deum aut impossibilitatis aut ignorantie notare est, quia aut aliter sacramenta sua monstrare non potuerit, aut nesciens sibi necessaria, peccata quorumdam antea generaliter condemnauerit. Deinde uel postea ea non reprehendisset, et uindicasset, si illa propter mysteria sua fieri ipse uoluisset. Precepta uero difficile inuenies ita interpretata, ne eorum uirtutem euacuare uideretur.

Hec enim sunt duo testamenta. Unum quidem in monte Sina, in seruitutem generans, que est Agar. Sina enim mons est in Arabia, qui conterminus est ei, que nunc est Ierusalem, et seruit cum filiis suis. Pene cunctorum super hoc loco ista est explanatio, ut Agar ancillam interpretentur in lege et in populo  Iudeorum: Saram autem liberam in Ecclesia que de gentibus congregata est, que mater sanctorum sit, Paulo dicente, Que est mater omnium nostrum. Hec diu non peperit, antequam Christus de uirgine nasceretur et sterilis fuit, necdum risus mundi Isaac de electo patre cum uoce sublimium dogmatum agnitus erat. Resonare si quidem Abraham in nostra lingua pater electus cum sonitu refertur. Agar autem que interpretatur incolatus, siue peregrinatio, siue mora, generat Ismelem, qui tantum audiat precepta, nec faciat: hominem rusticum, sanguinarium, deserta sectantem, que uniuersis fratribus suis de libera procreatis inimicus sit, et aduersa eis fronte consistat. Nec mirum uetus testamentum quod in monte Sina, qui est in Arabia, et confinis  est ei que nunc est Ierusalem, constitutum est atque conscriptum, non esse perpetuum, cum et incolatus a perpetua possessione diuersus sit, et Sinai montis nomen tentationem sonet, et Arabia significet occasum.

Illa autem, que sursum est libera est, que est mater nostra. Ideo celestem Ierusalem Sara significat, que diu deserta est a concubitu uiri propter cognitam sterilitatem, quoniam noui testamenti populus, quamuis sit nouus, predestinatio tamen eius apud Deum, et ipsa Ierusalem celestis antiqua est. Hanc terrenam Ierusalem uirum habere dicit, quia secundum carnem generat. Illam autem celestem Ierusalem, quam dicit matrem nostram, sterilem appellat,  quia non parit secundum carnem, nec dolores patitur, hoc est non parturit: generat autem sine passione spiritaliter exclamans in letitiam. Hec autem Ierusalem, que in presenti est, deorsum et humili, infimoque loco dimersa est.

Scriptum est autem: Letare, sterilis, que non paris; erumpe et clama que non parturis, quia multi filii deserte magis quam eius que habet uirum. uirum habuit synagoga legem, et iuxta Anne quoque prophetiam, fetosa quondam in liberis fuit: sterilis uero Ecclesia sine uiro Christo, sine ullo sponsi sermonis alloquio diu iacuit in deserto. Sed postquam accepit illa librum repudii in manus suas, et omnia ornamenta uiri in idoli uertit ornatum: tunc maritus priori singulo putrescente, alium lumbis  suis balteum, aliud de gentibus lumbare contexit. Unde hec statim ut uiro iuncta concepit et peperit; et in Isaia exclamat Dominus per prophetam: si est gens nata simul, quando una die in Actibus apostolorum, tria millia et quinque millia hominum crediderunt . Nec puto necesse esse, de multitudine Christiana, et de Iudeorum paucitate dicamus, cum in toto mundo crucis uexilla resplendeant, et uix ratus atque notabilis in urbibus Iudeus appareat.

Nos autem fratres secundum Isaac promissionis filii sumus. Dicimus itaque Apostolum ideo eos appellare secundum Isaac filios promissionis, quia non penitus eorum desperet salutem; et rursum eos ad spiritum, quo ceperant estimet reuersuros. Fiantque  filii libere, qui si carne fuerint consummati filii sint ancille.

Sed quomodo tunc, qui secundum carnem natus fuerat persequebatur eum, qui secundum spiritum: ita et nunc. Sed quid dicit Scriptura? Eiice ancillam et filium eius. Non enim heres erit filius ancille cum filio meo Isaac. Itaque fratres non sumus ancille filii, sed libere: qua libertate nos Christus liberauit. Non puto inuenire nos posse ubi Ismel persecutus fuerit Isaac: sed tantum illud, quod cum filius Aegyptie, qui maior natu erat, luderet cum Isaac, indignata sit Sara, et dixerit Abraham: Eiice ancillam, et filium eius, non enim hereditabit filius ancille cum filio meo Isaac . Et utique simplex lusus  inter infantes expulsione et abdicatione indignus est. uerum Apostolus quasi Hebreus ex Hebreis, et ad pedes magistri Gamalielis edoctus, qui quondam furentes aduersus Dominum Phariseos consilio refrenaret ex uerbis Sare dicentis: Non enim hereditabit filius ancille cum filio meo Isaac, intellexit lusum illum simplicem non fuisse: qui persecutio nominatur. Sed quia forsitan Ismel quasi maior natu, et eo tempore circumcisus, quo iam poterat intelligere, et sentire quod passus est, sibi primogenita uendicabat, Scriptura iurgium paruulorum lusum uocauit. Unde et Sara hec uerba non sustinens, et consuetudine sibi primogenita uendicantis ancille filii a parua etate non patiens, erupit in uocem: Eiice ancillam cum filio suo. Non enim hereditabit  filius ancille cum filio meo Isaac. Quod cum durum uisum fuisset Abrahe  non solum Ismelem priorem esse desinere, sed ne equalem quidem cum minore fratre accipere portionem: Deus qui liberam intus esse et foris expelli uolebat ancillam, Sare uerba confirmat, et loquitur ad Abraham : Non durum sit coram te, de puero et ancilla: Omnia que dixerit tibi Sara, audi uocem eius, quoniam in Isaac uocabitur tibi semen. Sicut ergo tunc maior frater Ismel lactantem adhuc et paruulum persequebatur Isaac, circumcisionis prerogatiua sibi primogenita uendicans: ita et nunc secundum carnem Ismel aduersum minorem fratrem de gentibus populum Christianum sustollitur,  inflatur, erigitur

Itaque fratres non sumus ancille filii, sed libere. Quantumuis se iniquitas extollat, ancilla est, et subiicienda est sanctis, quantumuis se extollant, et filios Abrahe esse se iactitent, quandiu ancille filii fuerint et carnaliter legem intellexerint, et sub eius terrore redacti seruiliter uixerint, uobiscum hereditatem habere non poterunt. Non ergo debetis derelicta matre nostra ancillam sequi, que licet eiusdem uiri fuerit uxor, tamen ad tempus, quia nondum poterat Sara generare: id est nondum testamentum nouum reuelatum erat.

Qua libertate Christus nos liberauit. Ea enim libertas nunc maxime apponenda est seruitutis iugo: quo in operibus legis tenebantur, qui ad circumcisionem  istos trahebant.



IN CAPUT u.

State, et nolite iterum iugo seruitutis contineri. Quando dicit state significat eos nondum funditus cecidisse: alioqui commodius diceret, surgite. Quod uero ait, nolite iterum iugo seruitutis detineri, nullum aliud hic iugum rectius possumus intelligere, quo eos detineri non uult, nisi circumcisionem, et ceteras obseruationes Iudaicas. Galate enim, qui ad Pauli apostoli predicationem idolis derelictis statim ad Euangelii transcenderant gratiam, non reuertebantur ad legis Iudaice seruitutem, quam nunquam prius cognouerant; sed uolentes obseruare tempora, circumcidi carne, et hostias  offerre corporeas, quodammodo in eosdem reuertebantur cultus quibus in idololatria ante seruierant.

Ecce ego Paulus dico uobis. Ego Paulus audenter uobis dico, neminem pertimescens, non occultans nomen meum, ut audientes non tam missi quam mittentis auctoritate moueantur. Tanquam si diceret, Ecce me imitemini, ut non timeatis; aut in me causam refundite, si timetis.

Quoniam si circumcidamini, Christus uobis nichil prodest. Quomodo accepturi sumus quod ait, ne iterum seruitutis iugo detineamini, cum ad eos scribat, qui Iudei nunquam fuerant? Nam hoc agit utique, ne circumcidantur, sed nimirum hic declaratur et confirmatur sententia illa, de qua superius disputauimus. Quid enim aliud hoc loco gentibus dicat,  non inuenio, nisi ut prosit illis quod a seruitute superstitionis sue per fidem Christi liberati sunt: ne iterum serui esse uelint sub iugo obseruationum carnalium, quamuis sub lege Dei, tamen carnalem populum seruiliter alligantium. Christum autem nichil eis profuturum esse dicit si circumcidantur: sed illo modo, quo eos isti uolebant circumcidi, id est, ut in carnis circumcisione ponerent spem salutis. Non enim Timotheo non profuit Christus, quia Paulus ipse illum iam Christianum iuuenem circumcidit. Fecit autem hoc propter scandalum suorum, nichil simulans omnino, sed ex illa indifferentia, qua dicit circumcisio nichil est, et preputium nichil est . Nihil enim obest ista circumcisio ei qui salutem in illa non esse credit. Tunc siquidem non  prodest circumcisio, cum aliquid per semetipsam putatur utilitatis afferre. Sed illos solos ab huiusmodi obseruationibus non fuisse prohibendos, quos fides, que reuelata est, iis iam imbutos inuenerat: ut in eis iam consummaretur ipsa actio prophetica, quos ante ad impletionem prophetie iam tenuerat, ne si et ab ipsis remoueretur, improbata potius quam terminata uideretur. Si autem et gentibus imponeretur, aut non Christi promittendi causa instituta esse, aut adhuc Christum promittere putaretur. Prius itaque populus Dei, antequam Christus ueniret, legem prophetasque adimplere, illa omnia, que hinc promittebant, obseruare iubebantur: liber in eis, qui hec quo pertinerent intelligebant; seruus autem in eis, qui non intelligebant. Posterior ergo populus  accedens ad fidem, quia iam Christus uenisse, passus esse, ac resurrexisse predicabatur, in his quidem hominibus, quos iam talibus sacramentis institutos eadem fides inuenerat nec cogebatur ista obseruare, nec prohibebatur. In his autem qui talibus uacui, nulla generis, nulla consuetudinis, uel congruenti necessitate retenti crediderant, etiam prohibebatur, ut super eos iam inciperet apparere. Illa omnia propter promittendum Christum fuisse instituta: quo ueniente atque hec promissa adimplente, iam oporteret cessare.

Contestor autem omnem hominem circumcidentem se, quoniam debitor est uniuerse legis faciende. Deus qui circumcisionem primo ad Abraham, deinde ad Moysen in lege precepit non solum circumcisionem,  sed et alia multa obseruanda constituit: dies festos Hierosolymis frequentandos, hostiarum holocausta mane semper et uespere, immolationem in uno tantum loco, quinquagesimum remissionis annum, et cetera, que facile est de Scripturis excerpere sibi unumquemque lectorem. Itaque cohortabimur Ebionem, et sectatores eius, qui post Euangelium credentes in Christo circumcidendos putant, ut aut circumcisionem faciant, et cetera que precipiuntur in lege; aut si impossibile est cuncta fieri, cesset et circumcisio, que ceteris quasi inutilis premissa est. Quod si responderint possibilia tantum debere se facere , dicemus eis  non eiusdem esse Dei custodire uelle legem, et eos qui legem custodiant, derelinquere. Aut quomodo propter intermissam legem reos eos faciet qui, etiamsi uelint, uniuersa complere non possint? Nos uero legem sequi spiritalem, que dicat, Non infrenabis os boui trituranti ; et cum Apostolo intelligere, Nunquid de bobus cura est Deo? sed propter nos utique dicit ; et obseruare sabbata delicata; non ut bos et asinus noster et uilia pecora de quibus scriptum est: Homines et iumenta saluos facies, Domine . Homines rationales quosque, et spiritales uiros. Animalia uero eos qui tardioris ingenii sunt, et a spiritalibus ad agenda Domini sabbata erudiuntur. Nec contrarium esse id quod supra scriptum est, si circumcidamini, Christus uobis  nichil prodest. Et quod sequitur, Testificor omnem hominem circumcidentem se, quoniam debitor est uniuerse legis faciende. Quod ideo ait, ut uel terrore tam innumerabilium obseruationum, que in legis operibus scripte sunt, ne omnes implere cogerentur, quod nec ipsi Iudei nec parentes eorum implere potuerunt, sicut Petrus in Actibus apostolorum dicit, Abstineant se ab his quibus eos isti subiugare cupiebant.

Euacuati estis a Christo, qui in lege iustificamini, a gratia excidistis. Quomodo nemo potest duobus dominis seruire, sic umbram pariter et ueritatem legis implere difficile est. Umbra in lege ueteri est donec spiret dies, et amoueantur umbre. ueritas in Euangelio  Christi. Gratia enim et ueritas per Iesum Christum facte sunt . Perdit ergo gratiam Christi, et Euangelium quod tenuerat amittit qui in aliqua obseruatione legis se iustificari putat, et cum gratiam amiserit, a Christi fide destruitur, et in eius opere conquiescit. Magis autem intelligitur, ut id quod supra specialiter de circumcisione preceperat dicens: Si circumcidamini, Christus uobis nichil prodest, nunc tota lege generaliter comprehendat, nichil eos in Christi opere proficere, qui in quacunque obseruatione se crediderint iustificandos dicendo: Si ergo in lege spem ponitis, infirmam Christi gratiam iudicatis, et quod gratis iam accepistis, tanquam non habentes, propriis uultis laboribus adipisci. Nondum autem erat factum, sed quia uoluntas  moueri ceperat, ita plerisque locis loquitur quasi iam factum sit.

Nos enim spiritu ex fide spem iustitie exspectamus. Spiritum ad distinctionem littere posuit. Spes iustitie Christus intelligendus; quia ipse est ueritas, patientia, spes, iustitia, omnes uirtutes: cuius nos secundum exspectamus aduentum quo iudicaturus est omnia, et iam non patientia, sed iustitia adfuturus ut reddat unicuique secundum opera sua. Cuius diei presentiam Apostolus, et qui ei sunt similes exspectantes aiunt, Adueniat regnum tuum  Ut cum Filius Deo et Patri tradiderit regnum, et in subiectis omnibus fuerit et ipse subiectus. Tunc caput subiiciatur quodammodo et corpori, et sit Deus  omnia in omnibus. Quia qui nunc est ex parte per singulos, tunc incipiet totus esse per cunctos:

Nam in Christo Iesu neque circumcisio aliquid ualet, neque preputium, sed fides, que per caritatem operatur, His qui in Christo Iesu uolunt uiuere, uirtutes appetende sunt, uitia fuglenda. Media uero que inter uirtutes et uitia sunt, nec fugienda sunt nec appetenda, ut circumcisio, et preputium, et cetera his similia. Circumcisio quidem prodest, si legem custodias; que idcirco utilis fuit his qui in lege uixerunt, non quia circumcisi erant, sed quia credita sunt illis eloquia Dei, que in opera uertentes a salute extranei non fuerunt. Ex eo siquidem tempore, quo Euangelium in toto orbe radiauit, superflua est circumcisionis iniuria, que tunc, ut cetera quoque  legis, ualuit, quando et benedictiones carnales legem seruantibus spondebantur. Quod scilicet si implessent eam, benedicti essent in ciuitate, benedicti in agro, plena haberent horrea, et multa alia que in repromissionibus continentur . Nos autem in Christo Iesu ualere uolumus, et confortari, id est, in uera circumcisione, et non circumcisione Iudaica. Neque enim qui in aperto Iudeus est, neque manifesta in carne circumcisio, sed in abscondito Iudeus, et circumcisio cordis in spiritu, non littera. Nihil itaque prodest in Christo carnis circumcisio, sed cordis et aurium que aufert illud opprobrium Iudeorum.

Currebatis bene, quis uos impediuit ueritati non obedire? Sensus iste est. Cum igitur curreretis, ueritati  magis quam imaginibus seruientes a quo prepediti doctore peruerso umbram legis sequimini, et Euangelii relinquitis ueritatem?

Persuasio hec non est ex eo qui uocauit uos. Persuasionem istam non dicit Dei esse, sed eorum qui talia asserebant. Hec enim suasio carnalis est, ille autem in libertatem uocauit. Hortatur ergo eos nullum eorum audire debere, qui ad illos ueniebant ut ista suaderent. Modicum fermentum totam massam corrumpit . Ne quis diceret, Cur omnes corripis, dum non omnes errauerint? predicit quod modicum malitie fermentum totam possit Ecclesie massam corrumpere. Nolite putare paucorum hominum, qui de Iudea uenientes aliud docent, insidias contemnendas, quia modicum fermentum totam massam  corrumpit. Item aliter hoc dicit, quia licet quippiam legis admiscentes fidei, uiolant tamen fidem, ne habeat fructum, aut sit acceptabilis, hoc ideo adiecit, ne forte incolumem se putarent habere gratiam fidei, si pauca legis obseruarent.

Ego confido in uobis in Domino, quia nichil aliud sapietis. Prouidens igitur spiritu, quia nichil aliud essent credituri, nisi quod per Epistolam docebantur, ait: Ego confido in uobis in Domino, quod nichil aliud sapietis. Nam et additio Dominici nominis idipsum significat. Si enim per coniecturam hoc estimabat, potuerat tantum dicere, Ego confido in uobis. Nunc autem apponens in Domino, diuino quodam confidens spiritu quod futurum cognouerat prophetauit.


Qui autem conturbat uos, portabit iudicium, quicunque est ille. Occulte, inquiunt, Petrum lacerat, cui supra in facie restitisse se scribit, quod non recto pede incederet ad Euangelii ueritatem, sed nec Paulus tam procaci maledicto de Ecclesie principe loqueretur, nec Petrus dignus qui conturbate Ecclesie reus fieret. Ex quo arbitrandum est de alio quodam dici, qui aut cum apostolis fuerat, aut de Iudea uenerat, aut ex Phariseis crediderat, aut certe magnus sit apud Galatas estimatus, ut portet iudicium Ecclesie conturbate, quicunque est ille. Turbati ergo fuerant Galate inter spiritum et litteram, circumcisionem, et concisionem Iudaismum occultum et manifestum, quid agerent ignorantes. Breuius autem et sic accipi potest: Quicunque est ille qui uos ad Phariseorum doctrinam trahit, et desiderat in  carne circumcidi, quamuis sit eloquens, et in legis ordinatione se iactitet, nichil amplius dico, nisi hoc quod etiam uos abnuere non potestis, quod portabit pro hoc opere iudicium, et consequetur pro suo labore mercedem. Qui dum uellent istam seruitutem persuadere et uiderent eos Pauli apostoli auctoritate reuocari, dicerent etiam ipsum Paulum id sentire, sed non eis facile aperire uoluisse, sententiam suam opportune subiecit.

Ego autem, fratres, si circumcisionem adhuc predico, quid adhuc persecutionem patior? Legimus in Actibus apostolorum, et ipse quoque apostolus Paulus in Epistolis suis sepe commemorat se a Iudeis persecutiones creberrimas sustinuisse, propterea  quod doceret eos qui de gentibus crediderant in Christo, non debere circumcidi. Hi itaque  ut deciperent Galatas etiam hoc addebant: Non solum Petrus et Iacobus, et Ioannes, et ceteri in Iudea apostoli circumcisionem, et alia precepta legis obseruant, sed ipse quoque Paulus, qui uos aliter docuit, quam se rei ueritas habet. Timotheum circumcidit, et Iudeis frequenter Iudeus factus est, ueritate cogente, quam opinionem de Galatarum mentibus Paulus nunc uolens tollere ait: Ego autem, fratres, si circumcisionem predico, quid adhuc persecutionem patior? Omne, inquit, in me odium Iudeorum, et qua aduersum me furunt insania, ob nichil aliud est, nisi quod doceo gentes non  debere circumcidi, et legis onera superflua, et iam abolita custodire. Cum autem persecutionem patior, manifestum est me circumcisionem non predicare quam destruo. Non enim tam persecutionem patior a Iudeis quia predico crucifixum, et Iesum esse dico Christum, quem lex et prophete prenuntiauerunt, quam quia doceo legem esse completam: ac per hoc illi inimici sunt crucis eius, qui per legem dicunt esse iustitiam, non per gratiam fidei.

Utinam et abscindantur, qui uos conturbant. Queritur, quomodo Paulus discipulus eius qui dicit, Benedicite maledicentibus uobis ; et ipse loquens, Benedicite et nolite maledicere ; et in alio loco, Neque maledici regnum Dei possidebunt ; nunc et maledixerit eis qui Ecclesias Galatie  conturbabant, et cum optantis uoto maledixerit: Utinam et abscindantur qui uos conturbant. Tam enim detestanda abscisionis est passio, ut et qui inuitus eam intulerit, legibus publicis puniatur: et qui seipsum castrauerit insanus habeatur; non tantum, inquit, circumcidantur, sed et abscindantur. Sic enim fient spadones propter regnum celorum, et carnalia seminare cessabunt. uidebat quippe totam prouinciam, quam ipse suo sanguine et periculis ab idololatria ad Christi traduxerat fidem, subita persuasione turbatam, et dolore apostolico, dolore patris se tenere non poterat. Mutabat uocem, et quibus blanditus fuerat irascebatur, ut quos nequiuerat lenitate, saltem obiurgatione retineret. Quidam dicunt, utinam abscindantur ab errore, et inserantur  ueritati. Alii dicunt, si putant sibi hoc prodesse, non solum circumcidantur, sed etiam et abscindantur. Quod Paulus non tam maledixerit eis, quam orauerit pro illis, ut eas partes corporis perderent per quas delinquere cogebantur. Et quomodo in Euangelio dictum est, Melius esse aliquem sine oculo, et sine manu, et sine pede, et qualibet alia parte membrorum intrare in regnum celorum, quam totum ire in gehennam: ita et nunc optare eis magis unam partem corporis perdere, quam per occasionem integri corporis perpetuo igne damnari. Si enim exspoliatio membri proficit, multo magis sublatio

uos autem in libertatem uocati estis, fratres, tantum ne libertatem in occasionem carnis detis. uos,  inquit, fratres in libertatem uocati estis, forsitan ideo quia non omnes uocationem capere poterant libertatis. Propter quod nunc auditis tantum ne libertatem in occasionem detis carnis. Per dilectionem enim oportet minores seruire maioribus; quia qui uult esse maior, erit omnium seruus. Neque enim ut spiritales laceret Christi carnes, neque occasionem illis tribuat, ut se remordeant prouocantes, ne ab inuicem consumantur. Quibus nos possumus addere, ut dicamus de seruitute legali ad Euangelii libertatem uocatos, quibus superius dicitur, State et nolite rursum iugo seruitutis herere, etiam nunc moneri, ut leue Christi iugum et delectabilia Euangelii precepta sectantes nequaquam sibi putent licere ut hac ipsa libertate uiuendi in occasionem carnis utantur.  Scilicet ut iuxta carnem uiuant, iuxta carnem circumcidantur: sed spiritu magis stent, spiritu preputium carnis abscindant, et ad spiritus altiora tendentes humilitatem littere derelinquant.

Sed per caritatem seruite inuicem. Qui enim per caritatem seruit, libere seruit, et sine miseria obtemperans Deo, cum amore faciendo quod docetur, non cum timore quod cogitur. Tunc enim nos caritas a iugo culpe liberos reddit, cum uicissim nos nostro per amorem seruitio subiicit: cum et aliena bona nostra credimus, et nostra aliis, quasi sua offerentes, exhibemus. Tantum autem bonum est caritas, ut omnis lex in illa recapituletur. Cuius uirtus  tanta est, ut nomen eo usque extollatur ut et ipse Deus caritas appelletur.

Omnis enim lex in uno sermone completur. Omnem ergo legem nunc dicit ex his operibus que ad bonos mores pertinent, quia et illa que sunt in sacramentis, cum bene a liberis intelliguntur, nec carnaliter obseruantur a seruis, ad illa duo precepta referantur necesse est, dilectionis Dei et proximi. Recte itaque accipitur ad hoc pertinere, quod etiam Dominus ait: Non ueni legem soluere, sed adimplere ; qui erat ablaturus timorem carnalem, spiritalem autem caritatem daturus, qua sola lex impleri potest. Plenitudo enim legis caritas . Et quoniam fides impetrat Spiritum sanctum, per quem caritas Dei diffusa est cordibus operantium iustitiam,  nullo modo quisquam ante gratiam fidei de bonis operibus glorietur. Quapropter istos iactantes se de operibus legis ita refellit Apostolus, dum ostendit opera uetusta sacramentorum umbras futurorum fuisse: quas iam post aduentum Domini libero heredi necessarios non esse monstrauit; opera uero ad bonos mores pertinentia non impleri, nisi dilectione, per quam fides operatur. Unde si opera legis quedam post fidem superflua, quedam ante finem nulla sunt, uiuat iustus ex fine, ut et onus graue seruitutis abiiciat, leui sarcina Christi uegetatus: et iustitie metas non transgrediatur, leui iugo caritatis obtemperans: legis etiam ipsa opera que queruntur, uno possunt sermone concludi et uno precepto compleri. Non ergo sola ad uitam sufficit fides, ut laciniosa legis  precepta uno dilectionis capite concludantur.

Diliges proximum tuum sicut teipsum. Queri autem potest cur Apostolus et hic solam commemorauit proximi dilectionem, quam lege dixit impleri, et ad Romanos, cum in eadem questione uersaretur: Qui enim diligit alterum, inquit, legem impleuit. Nam non adulterabis, non homicidium facies, non furaberis, non concupisces, et si quod aliud mandatum in hoc sermone recapitulatur. Diliges proximum tuum sicut teipsum. Dilectio proximi malum non operatur. Plenitudo autem legis est caritas. . Cum ergo in duobus preceptis, dilectionis Dei et proximi, perfecta sit caritas, cur Apostolus et in illa et in hac Epistola solam proximi dilectionem commemorat, nisi quia de dilectione Dei possunt mentiri homines,  quia rariores tentationes eam probant: in dilectione autem proximi facilius conuincuntur eam non habere, dum inique cum hominibus agunt? Consequens est autem ut qui ex toto corde, ex tota anima, ex tota mente Deum diligit, diligat et proximum tanquam seipsum: quia hoc iubet ille quem ex toto corde, ex tota anima, ex tota mente diligit. Item diligere proximum, id est omnem hominem, tanquam seipsum quis potest, nisi Deum diligat, cuius precepto et dono dilectionem proximi possit implere? Cum ergo utrumque preceptum ita sit ut neutrum sine altero possit teneri, etiam unum horum commemorare plerumque sufficit, cum agitur de operibus iustitie: sed opportunius illud de quo quisque facilius conuincitur.  Unde Ioannes dicit: Qui enim non diligit fratrem suum, quem uidet, Deum, quem non uidet, quomodo potest diligere ? Mentiebantur enim quidam dilectionem se Dei habere, et de odio fraterno eam non habere conuincebantur. De quo iudicare in quotidiana uita et moribus facile est. Charitas uel dilectio in quatuor modis completur, hoc est, primo Deus diligendus est; secundo, nos ipsos diligamus; tertio, proximos; quarto, inimicos: Deum plus quam nos, proximum sicut nos, mimicum quasi proximum. Et nisi Deum primum dilexerimus, nos diligere non possumus. Hoc est non peccare: et si nos non diligimus, ad quam formam proximos diligemus? Si autem proximum non amamus, multo magis inimicum. Si ergo uolumus dilectionem habere, primo Deum  plus quam nostras animas diligamus. Quod ita probatur, si propter Deum etiam salutem nostram et ipsas animas contemnamus. Non ergo sola ad uitam sufficit fides. nisi quis sicut se diligit, ita et proximum: et non solum ei malum non facit, quod sibi non uult: sed etiam bonum facit, quod sibi uult ab alio fieri: et uniuersam legem implet, que habet duo genera mandatorum, hoc est, non faciendum malum, et faciendum bonum.

Quod si inuicem mordetis et comeditis, uidete ne ab inuicem consumamini. Hoc enim maxime uitio contentionis et inuidie, perniciose dispensationes inter eos nutriebantur, male de inuicem loquendo, et querendo quisque gloriam suam, uanamque uictoriam per contentionem, quia uos meliores alterutrum iudicatis,  quando detrahitis alterum; quando aliena torquemini felicitate, et ex alterius bono uestrum malum facitis, tunc inuicem mordetis, et quando maledicto uos putatis ulcisci: quibus studiis consumitur societas populi, dum in partes scinditur. Quomodo autem ista uitare possint, nisi spiritu ambulent, et concupiscentias carnis non perficiant? Melius est autem ne contra rationem, et totius Epistole consequentiam, subito in extraordinaria precepta Paulus erumpat, hoc ita intelligere, ut ad circumcisionem obseruationemque legis cuncta referamus. Si uos, inquit, conturbant alii, uos autem conturbamini, si totam Scripturam ueterem legentes sic intelligitis, ut scripta est: Oculum pro oculo, dentem pro dente , et ira desiderat ultionem, ultio uero imponit  dolorem, quod lex non solum non prohibet, uerum etiam precipit, iustitiam in talione restituens, sequitur, ut et nudatus nudet, et uulneratus reuulneret, et comestus remordeat, et que uidetur iustitia esse, consumptio sit, non unum uindicans, sed utrumque consumens.

Dico autem: Spiritu ambulate, et desideria carnis non perficietis. Si ergo non consentiatur concupiscentiis carnis, quantisuis agantur motibus, non tamen perficiantur operibus. Proinde cum caro concupiscit aduersum spiritum, et spiritus aduersus carnem, ut non ea que uolumus faciamus, nec carnis perficiuntur concupiscentie, quamuis faciant, nec nostra perficiuntur opera bona, quamuis fiant. Sicut enim tunc  perficitur carnis concupiscentia, cum consentit ei spiritus ad opera mala, ut non concupiscat aduersus illam, sed cum illa: sic et bona opera nostra tunc perficientur, quando ita spiritui caro consenserit, ut aduersus eum etiam ipsa non concupiscat. Hoc enim uolumus cum perfectionem iustitie concupiscimus, hoc intentione non intermissa uelle debemus. Sed quia perficere in ista corruptibili carne non possumus, ideo dixit ad Romanos: uelle adiacet mihi, perficere autem bonum non inuenio . uel sicut habent codices Greci: uelle adiacet mihi, perficere autem bonum non; id est non mihi adiacet perficere bonum. Non ait facere, sed perficere bonum. Quia facere bonum, est post concupiscentias non ire. Perficere autem bonum, est non concupiscere. Quod ergo  est ad Galatas, concupiscentias carnis ne perfeceritis, hoc e contrario est ad Romanos: Perficere autem bonum non inuenio, quia nec ille perficiuntur in malo, quando eis non accedit nostre uoluntatis assensus; nec nostra uoluntas perficitur in bono, quandiu illarum, cui non consentimus, permanet motus. Ipse autem conflictus, in quo etiam baptizati uelut in agone decertant, cum caro concupiscit aduersum spiritum, et spiritus aduersus carnem: ubi et spiritus facit bonum opus non consentiendo concupiscentie male, non perficit; quia ipsa mala desideria non absumit: et caro facit malum desiderium, sed nec ipsa perficit, quia non sibi consentiente spiritu et ipsa ad opera damnanda non peruenit. Iste ergo conflictus non Iudeorum, nec quorumlibet aliorum, sed plene Christianorum,  fidelium et bene uiuentium est.

Caro enim concupiscit aduersus spiritum, spiritus autem aduersus carnem. Non enim caro sine anima concupiscit, quamuis caro concupiscere dicatur, quia carnaliter anima concupiscit, caro enim nichil nisi per animam concupiscit: sed concupiscere caro aduersus spiritum dicitur, quando anima carnali concupiscentia spiritui reluctatur. Tunc enim caro adulterium, spiritus autem desiderat castitatem. Totum hoc nos sumus, et caro ipsa que discedente anima moritur, que pars nostra infirma est, nec fugienda dimittitur, sed recipienda reponitur. Tunc erit iustus sine ullo omnino peccato, quando nulla lex erit in membris eius repugnans legi mentis eius. Nec recepta ulterius relinquetur. Unde dicit, Seminatur corpus  animale, surget corpus spiritale. Et quia supra secundum duplicem intelligentiam hunc locum ceperamus exponere, reddenda sunt que omisimus Caro concupiscit aduersus spiritum, id est historie et Scripture carneus intellectus contra allegoriam et spiritalem doctrinam repugnat. Spiritus autem aduersus carnem, id est sublimiora deiectis, eterna breuibus, umbre ueritas refragatur. Et carneus Scripture sensus, quia impleri non potest , ostendit nos non in nostra positos potestate legis explende, cum etiamsi uelimus litteram sequi, impossibilitas non admittit.

Hec enim inuicem aduersantur, ut non quecunque uultis, ista faciatis. Hec facit ratio ut uoluntatem  non sequatur effectus: quia in hac uita pugnat caro contra spiritum, et spiritus aduersus carnem. Fit ergo per sanctificationem perfectam, ut omnis carnalis appetitus spiritui nostro illuminato et uiuificato, id est uoluntati subiiciatur. Et sicut nunc uidemus multis puerilibus delectationibus nos carere que nos pueros, si denegarentur, acerrime cruciabant, ita credendum est de omni carnali delectatione futurum esse, cum perfecta sanctitas totum hominem reparauerit; nunc autem quandiu est in nobis quod resistit bone uoluntati, auxilio Dei per bonos homines, et bonos angelos indigemus, ut donec sanetur uulnus nostrum, non ita molestetur ut perimat etiam bonam uoluntatem: hanc autem mortem peccato meruimus, quod peccatum erat omnino in libero arbitrio:  cum in paradiso nullus dolor denegaret delectationes uoluntati bone, nec quidquam recte habenti se homini resistebat. Nunc uero paulatim subrepens delectatio mortificat animam, ut si abstinere uelit, sine molestia et angore non possit.

Quod si spiritu ducimini, non estis sub lege. Ut intelligamus eos sub lege esse, quorum spiritus ita concupiscit aduersus carnem, ut non ea que uolunt faciant, id est non se teneant coniunctos in caritate iustitie, sed a concupiscente aduersum se carne, uincantur. Non solum ea repugnante legi mentis eorum, sed etiam captiuante illos sub lege peccati, que est in membris mortalibus. Qui enim non ducuntur spiritu, sequitur ut carne ducantur. Non autem pati aduersitatem carnis, sed duci a carne damnatio est. Et  ideo, Quod si spiritu ducimini, inquit, non adhuc estis sub lege. Nam et superius non ait, spiritu ambulate, et concupiscentias carnis non habueritis, sed ne perfeceritis. Quippe eas omnino non habere, non iam certamen, sed certaminis premium est, si obtinuerimus uictoriam perseuerando sub gratia. Commutatio enim corporis in immortalem statum sola carnis concupiscentias non habebit. Et si uos totos spiritalibus occupetis, non uobis opus est lex, carnalibus data est. Si spiritu, inquit, ducimini non estis sub lege. Utique legi, que timorem incutit, non tribuit caritatem, quia caritas Dei diffusa est in cordibus uestris. Non per legis litteram, sed per spiritum sanctum, qui datus est nobis . Hec est lex libertatis, non seruitutis. In quantum quisque spiritu  ducitur, non est sub lege: quia quantum condelectatur legi Dei, non est sub legis timore, quia timor tormentum habet, non delectationem

Manifesta autem sunt opera carnis que sunt, fornicatio, immunditia, impudicitia, idolorum seruitus, ueneficia, inimicitie, contentiones, animositates, emulationes, ire, rixe, dissensiones, hereses, inuidie, ebrietes, comessationes. Agunt autem hec, qui cupiditatibus carnalibus consentientes facienda esse decernunt, etiamsi ad implendum facultas non datur. Ceterum qui tanguntur huiusmodi motibus, et immobiles in maiore caritate consistunt. Non solum non eis exhibentes membra corporis ad male operandum, sed neque nutu consensionis ad exhibendum  consentientes, non hec agunt et ideo regnum Dei possidebunt. Non enim iam regnat peccatum in eorum mortali corpore ad obediendum desideriis eius, quamuis habitet in eodem mortali corpore peccatum, nondum exstincto impetu consuetudinis naturalis, qua mortaliter nati sumus, et ex propriis uite nostre, cum et nos ipsi peccando auximus quod ab origine peccati humani damnationis trahebamus. Aliud est enim non peccare, aliud non habere peccatum. Nam in quo peccatum non regnat, non peccat, id est qui non obediat desideriis eius. In quo autem non existunt omnino ista desideria, non solum non peccat, sed etiam non habet peccatum. Quod etiam si ex multis partibus in ista uita possit effici, ex omni tamen parte non nisi in resurrectione carnis, atque  commutatione peragendum est. Cur ergo hec omnia et his similia doctor gentium in fide et ueritate opera carnis appellat, nisi quia eo locutionis modo, quo totum significatur a parte, ipsum hominem uult nomine carnis intelligi? Quod si quisquam dicit carnem causam esse in malis moribus quorumcunque uitiorum, eo quod anima carne perfecta sic uiuit, profecto non uniuersam hominis naturam diligenter aduertit. Nam corpus quidem corruptibile aggrauat animam. Corruptio autem corporis, que aggrauat animam, non peccati primi est causa, sed pena. Nec caro corruptibilis animam peccatricem, sed anima peccatrix fecit esse corruptibilem carnem: ex qua corruptione carnis, licet existant quedam incitamenta uitiorum, et ipsa desideria uitiosa, non tamen  omnia uite inique uitia tribuenda sunt carni, ne ab his omnibus purgemus diabolum, qui carnem non habet. Quis enim seruitutem, que idolis exhibetur, ueneficia, inimicitias, contentiones, emulationes, animositates, dissensiones, hereses, inuidias, non potius intelligat animi uitia esse quam carnis? Quandoquidem fieri potest ut propter idololatriam uel heresis alicuius errorem a uoluptatibus corporis temperetur: et tamen etiam tunc homo, quamuis carnis libidinem contemnere atque cohibere uideatur, secundum carnem uiuere hac apostolica auctoritate conuincitur, et in eo quod abstinet a uoluptatibus carnis, damnabilia opera carnis agere demonstratur, etenim si diabolus ea que fornicator agit, uel ebriosus, uel si quid homini mali est quod ad carnis pertinet  uoluptates, non agit, qui carnem non habet, non potest dici absque culpa, cum sit etiam talium criminum suasor et instigator occultus: est tamen maxime superbus atque inuidus, que illum uitiositas sic obtinuit, ut propter hoc esset in carceribus caliginosi huius eris eterno supplicio destinatus. Hec autem uitia, que tenent in diabolo principatum, carni tribuit Apostolus, quam certum est diabolum non habere. Dicit enim inimicitias, contentiones, emulationes, animositates, inuidias, opera esse carnis. Quorum omnium malorum caput atque origo superbia est, que sine carne regnat in diabolo. At hec omnia cum habeat ille sine carne, quomodo sunt ista opera carnis, nisi quia opera sunt hominis, quem nomine  carnis appellat? Si enim sapientia carnis inimica est Deo, inimica autem sunt omnia dogmata falsitatis Deo repugnantia, consequenter hereses inimice Deo ad carnis opera referuntur. Heresis autem Grece ab electione dicitur, quod scilicet eam sibi unusquisque eligat disciplinam, quam putat esse meliorem. Quicunque igitur aliter Scripturam intelligit, quam sensus Spiritus sancti flagitat, quo conscripta est, licet de Ecclesia non recesserit, tamen hereticus appellari potest, et de carnis operibus est eligens que peiora sunt.

Et his similia, que predico uobis, sicut predixi, quoniam qui talia agunt, regnum Dei non consequentur. Potest autem mouere quod ait, que dico uobis sicut predixi, quoniam qui talia agunt, regnum Dei  non possidebunt, si queratur ubi ista predixerit, nam in hac Epistola non inuenitur. Ergo aut presens cum esset, hoc predixerat; aut cognouerat peruenisse ad illos Epistolam que missa est ad Corinthios. Ibi enim sic ait: Nolite errare, neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . Hic ergo cum enumerasset opera carnis, quibus clausum est Dei regnum, subiecit etiam opera spiritus, que fructum spiritus uocat.

Fructus autem spiritus est caritas. Omnium uirtutum prima est caritas, que, sicut notauimus, in quatuor diuiditur partes: in dilectione Dei, in sua uniuscuiusque, in proximi, et inimici.


Gaudium spiritale, pax. Si tranquilla mens nullis passionibus perturbetur.

Longanimitas. Illatas iniurias sustinere.

Bonitas. Semper benefacere uelle.

Benignitas. Nulli iniuriam facit, nec desiderat fieri.

Notandum quod et fides a Deo detur, quam inter fructus spiritus septimo loco Apostolus posuit: et hoc notandum quia a Deo est.

Fides. uel Deo credere, uel hominibus promissa complere.

Modestia. Non irasci.

Continentia. Continentia pro tempore est.

Castitas. Sempiterna: et non solum a fornicatione, sed ab omni iniquitate continere.

Aduersus huiusmodi non est lex. Non enim ista  prohibuit, et qui Nouum implet, non est sub ueteri Testamento. Hinc intelligamus illos sub lege positos, in quibus ista non regnant. Nam in quibus hec regnant ipsi lege legitime utuntur, quia non est illis lex ad cercendum posita. Maior enim et prepollentior delectatio eorum, iustitia est. Non enim, ait, aduersus hec non est lex, sed aduersus huiusmodi, hoc est, siue ista, siue etiam cetera huiusmodi. Sed tamen diligenter considerantibus, non hic omni modo carnalium spiritaliumque operum oppositio inordinata atque confusa est. Ob hoc autem latet, quia pauciora uel singula quibusdam pluribus opponuntur. Nam ex eo quod in capite carnalium uitiorum posuit fornicationes, in capite autem uirtutum spiritalium  caritatem, quem non diuinarum litterarum studiosum faciat intentum ad perscrutanda cetera? Si enim fornicatio est amor a legitimo connubio solutus et uagus explende libidinis consectando letitiam, quid tam legitime ad spiritalem fecunditatem coniungitur, quam anima Deo, cui quanto fixius inheserit, tanto est incorruptior? Inhereat autem caritate. Recte igitur fornicationi opponitur caritas, in qua sola est custodia castitatis. Immunditie autem sunt omnes perturbationes de illa fornicatione concepte, quibus gaudium tranquillitatis opponitur. Idolorum autem seruitus ultima fornicatio est anime, propter quam etiam bellum aduersus Euangelium reconciliatis Dei furiosissimum gestum est: cuius reliquie, quamuis pene sopite fuerint, adhuc tamen  recalent. Huic itaque pax contraria est, qua reconciliamur Deo, eademque pace etiam cum hominibus custodita ueneficiorum, inimicitiarum, contentionum, emulationum, animositatum dissensionumque uitia sanantur in nobis. Ut autem in aliis, inter quos uiuimus, iusta moderatione uersemur, et ad sustinendum longanimitas, et ad curandum benignitas, et ad ignoscendum bonitas militat. Iam uero heresibus fides, inuidie mansuetudo, ebrietatibus et comessationibus continentia reluctatur. Ne quis sane arbitretur hoc esse inuidia quod est emulatio. uicine enim sunt, et propter ipsam uicinitatem plerumque utrumlibet horum pro altero, emulatio pro inuidia, uel inuidia pro emulatione ponitur. Sed quia utrumque hic locis suis dictum est, utique distinctionem  de nobis flagitant. Nam emulatio est dolor animi cum alius peruenit ad rem quam duo pluresue appetebant et nisi ab uno haberi non potest. Istam sanat pax, qua id appetimus quod omnes qui appetunt si assequantur, unum in uno fiunt. Inuidia uero dolor animi est, cum indignus uidetur aliquid assequi, etiam quod tu non appetebas. Inter inuidum autem et inuidiosum hoc interest quod inuidus feliciori inuidet, inuidiosus autem ipse est qui ab alio patitur inuidiam. Hanc sanat mansuetudo. Cum quisque adiudicium Dei reuocans non resistit uoluntati eius, et magis ei credit recte factum esse quam sibi quod putabat indignum. Regnant ergo spiritales isti fructus in homine, in quo peccata non regnant. Regnant autem ista bona, si tantum delectant, ut ipsa  teneant animum in tentationibus, ne in peccati consensionem ruat.

Qui autem sunt Christi, carnem suam crucifixerunt cum uitiis et concupiscentiis. Unde autem crucifixerunt, nisi timore illo casto permanente in seculum seculi, quo cauemus offendere illum, quem toto corde, tota anima, tota mente diligimus: et ideo si hoc modo omnia simul crucifixa sunt membra, et destructum est in nobis omne opus peccati, et caro quasi pendens in cruce, seculi desideriis exstincta atque mortificata, nichil aduersum Dei precepta in seculo concupiscit: ut quid eis legem iuxta litteram tenere conuenit, que ad uitia peccatorum cercenda data est? simul illud notandum quod eos  dixerit Christi esse, qui carnem suam cum uitiis crucifixerunt. Hec sententia illos reuincit qui solam fidem ad salutem animarum suarum sufficere arbitrantur.



IN CAPUT uI.

Si uiuimus spiritu, spiritu et ambulemus. Nequaquam per legem, sed per caritatem nobis inuicem seruientes. Non debemus de Scripturarum interpretatione contendere, et dicere uerbi gratia, Circumcisio melior est. Non, sed preputium. Contemnenda historia, et allegoria sequenda. Imo allegoria uana est, et umbratica, et nullis ueritatis fulta radicibus: unde euenit ut inuicem nascantur inuidie. Excludere enim, ait, uos uolunt, ut illos emulemini. Non tam ueritatem legis uolentes docere, quam uincere. In eo  autem illi fallebantur, quod negare quidem non poterant, sectandum sibi esse Spiritum sanctum, assertorem et ducem libertatis sue, sed ad opera seruilia carnaliter conuersi, retrorsum se conari non intelligebant. Propterea non ait, Si spiritu uiuimus, spiritum sectemur. Fatebantur enim Spiritui sancto seruire oportere, et eum non spiritu suo sed carne uolebant sectari: non spiritaliter obtinentes gratiam Dei, sed in circumcisione carnali, et ceteri huiusmodi, spem constituentes salutis. Illis enim dicit, qui mutua concertatione se alterutrum preponere cupiebant, Per spiritum, inquit, uitam habemus, sed si spiritaliter conuersemur, et non legi carnaliter seruiamus .

Non efficiamur inanis glorie cupidi, inuicem prouocantes,  inuicem inuidentes. Prorsus magnifice et omnino diuino ordine posteaquam eos instruxit aduersus illos, a quibus in seruitutem legis seducebantur, hoc in eis caute, ne instructiores facti et uolentes iam calumniis carnalium respondere, contentionibus studeant et appetitu inanis glorie legis oneribus non seruientes, uanis cupiditatibus seruiant. Nihil autem sic probat spiritalem uirum quam peccati alieni tractatio, cum liberationem eius potius quam insultationem, potiusque auxilia quam conuicia meditatur: et quantum facultas tribuit, suscipit et ideo dicit:

Fratres, et si preoccupatus fuerit homo in aliquo delicto, uos qui spiritales estis huiusmodi instruite in spiritu lenitatis. Eum quoque qui spiritalis est  cohortatur, cum sui timore ne cesset manum porrigere corruenti: et pulchre preoccupatum in delicto hominem uocat, qui mori possit, et ipso nomine fragilitatem conditionis ostendens, ut dignus sit uenia, qui uelut homo errore deceptus, et mersus in uoraginem, seipsum sine auxilio et adiutore erigere non possit. Spiritali autem non additur homo, sed quasi Deo precipitur, ut hominem preoccupatum in delicto instruat: siue, ut melius habetur in Greco, perficiat in spiritu lenitatis. Qui autem perficitur, non ei desunt uniuersa, sed aliqua. Denique si non peccatis pluribus, sed uitio aliquo preoccupatis errauit, lenitatis spiritum, et mansuetudinis in correctione peccantis, spiritalis adhibeat,  ne rigidus, ne iratus, et tristis corrigere cupiat errantem, sed prouocet eum, spondens salutem, ueniam repromittens; Christi testimonium proferat, quod graui legis et peccatorum onere depressus ad iugum suum suaue, leue inuitet onus, ut discant quia humilis sit, et mitis, et mansuetus corde, et inueniant requiem animabus suis . Locus iste de Epistola ad Romanos in fine pandendus est. Ibi enim cum similiter de escis et obseruationibus scriberet Iudeorum, et eos qui legis iuxta litteram precepta contemnerent, firmos atque perfectos: illos uero, qui adhuc antiqua consuetudine ducebantur, infirmos paruulosque narraret, et uideret iurgium esse inter spiritales et carneos; admonuit spiritales ne contemnerent carnales, et ait, Infirmum  autem in fide assumite, non in disceptationibus cogitationum: alius enim credit manducare omnia, qui autem infirmus est solus manducet. Is qui manducat, non manducantem non spernat, et qui non manducat, manducantem non iudicet. Deus enim illum assumpsit. Tu quis es qui iudicas alienum seruum? suo domino stat aut cadit. Stabit autem, potens est enim Deus statuere illum ; et multa in medio super hoc sensu disserens, adiecit in finem: Noli propter escam destruere opus Dei. Et iterum: Debemus autem nos firmiores imbecillitates infirmorum sustinere, et non nobis placere. Unusquisque uestrum proximo suo placeat ad bonam edificationem .

Considerans teipsum, ne et tu tenteris. Nihil enim ad  misericordiam sic inclinat, quam proprii periculi cogitatio. Considerando temetipsum, quia et tu homo es, et poteris aliquo preueniri peccato, et ita demum indigere adiutorio Dei, et proximi: quia sani infirmos sustinere debent, et mortuos sepelire, quia procul dubio et infirmari et mori posse se credunt

Alter alterius onera portate, et sic adimplebitis legem Christi. Quia ueteris Testamenti custodia timorem habebat, non potuit apertius significare Noui Testamenti donum esse caritatem, quam hoc loco, ubi Apostolus dicit: Inuicem onera uestra portate, et sic adimplebitis legem Christi. Hanc enim legem Christi dicere intelligitur, qua ipse Dominus precepit ut nos inuicem diligamus tantum in  ea sententia precepti pondus constituens ut diceret: In hoc cognoscitur quoniam discipuli mei estis, si uos inuicem diligatis . Huius autem dilectionis officium est inuicem onera uestra portare. Sed hoc officium non est sempiternum, perducit sane ad beatudinem sempiternam, in qua nulla erunt onera nostra, que inuicem portare iubeamur. Nunc uero in hac uita, id est dum in hac uia sumus, onera nostra portemus, ut ad eam uitam que caret omni onere, peruenias. Nihil enim sic probat amicum, quemadmodum oneris amici portatio. Nec tamen inuicem portaremus onera nostra, si unum tempus esset infirmitatis amborum, qui onera sua sustinet, aut unum infirmitatis genus; sed diuersa  tempora et diuersa genera infirmitatis faciunt ut onera nostra inuicem portare ualeamus. uerbi gratia: Iram fratris tunc portabis, cum tu aduersus eum non irasceris, ut rursum eo tempore quo te ira preoccupauerit, ille te lenitate et tranquillitate supportet. Sed et hunc locum cum superioribus copulemus, duplicem enim sequitur intelligentiam. Si quis infirmus in fide est, et adhuc lacte nutritus infantie, nec potest tam cito a legali obseruatione ad spiritalia sacramenta transire, uos qui robustiores estis, eius onera portate, ne per scientiam uestram frater pereat, pro quo Christus mortuus est: portat quoque fratris necessitatem qui grauatum pauperem onere egestatis adiuuat.

Nam si quis existimat se esse aliquid, cum nichil sit,  seipsum seducit. Non eum seducunt laudatores eius, sed ipse potius, quia cum sibi sit presentior quam illi, magis uult se in illis querere quam in seipso. Et ideo ait: Si quis existimat se esse aliquid, in eo quod putat se esse aliquid, et non ex clementia in proximum, sed ex suo opere et labore se iudicat, sua tantum uirtute contentus: iste ex hac ipsa arrogantia nichil fit, et ipse se decipit. Mentem autem decipit, qui se putat esse sapientem. Et secundum Isaiam, Sapiens in se et in conspectu suo intelligens . Ad circumcisionem et ad legem ita loci huius connectitur intellectus: Qui spiritalis est, et misericordiam in proximum non habet, contemnens humilem, quia ipse sublimior est, ipse se decipit: nesciens hanc spiritus esse legem, ut nos inuicem  diligamus.

Opus autem suum probet unusquisque, et sic in seipsa tantum gloriam habebit, et non in altero. Unusquisque enim proprium onus portabit. Et non in altero, id est, cum alter eum laudat. Non ergo laudatores nostri minuunt onera conscientie nostre, atque utinam non etiam accumulent plerumque, ne illis offensis laus nostra minuatur, cum aut obiurgatione illos curare negligimus, aut iactanter eis aliquid nostrum ostentamus, potius quam constanter ostendimus. Omitto ea que fingunt et mentiuntur de se homines propter hominum laudes. Quid enim ista cecitate tenebrosius, ad obtinendam inanissimam gloriam erroremque hominis aucupari, et Deum testem in corde contemnere? quasi uero ullo modo  comparandus sit error illius qui te bonum putat, errori tuo, qui homini de falso bono placere studes, de malo uero displices Deo.

Unusquisque enim onus suum portabit. uidetur superioribus contraire, ubi ait: Alter alterius onera portate. Si enim unusquisque onus suum portabit, alter alterius onera portare non poterit. Sed uidendum, quod ibi preceperit ut peccantes in hac uita nos inuicem sustentemus, et in presenti seculo alterutrum auxilio simus: hic autem de Domini dicat in resurrectione iudicio, quod non ex alterius peccato et comparatione deterioris, sed iuxta nostrum opus, aut peccatores ab eo iudicemur, aut sancti, recipiente unoquoque secundum opus suum. Obscure  licet, docemur per hanc sententiolam nouum dogma, quod latitat: dum in presenti seculo sumus, siue orationibus, siue consiliis inuicem posse nos adiuuari. Cum autem ante tribunal Christi uenerimus, nec Iob, nec Daniel, nec Ne, rogare posse pro quoquam, sed unumquemque portare onus suum .

Communicet autem is qui catechizatur uerbo, ei qui se catechizat in omnibus bonis. Sensus itaque iste est, quia superius spiritalibus preceperat, ut eos qui preoccupati fuerant in aliquo delicto, instruerent in spiritu lenitatis, et alter alterius onera portarent, adimplentes legem Christi: nunc e contrario his qui adhuc imbecilliores, et discipuli, et carnales erant imperat ut quomodo ipsi a magistris spiritalia metunt, sic  magistris carnalia prebeant, qui totos se diuine eruditioni, et studio tradentes, uite huius necessariis indigent, et fiat illud quod de manna scriptum est, qui multum, non abundauit; et qui modicum, non minorauit . Bona autem in presenti loco, iuxta uulgi consuetudinem moremque communem, uictum et uestitum, ceteraque que homines inter bona numerant, appellauit. Habentes enim uictum et uestitum, his contenti simus . Nec mirum si Paulus ea que erant corpori necessaria boni appellatione signauit: cum etiam Saluator noster ad eos qui necdum ad uirtutum culmen ascenderant, sed adhuc humilius incedebant, et sibi addi poscebant fidem, dixerit. Si ergo uos, cum mali sitis, scitis bona data dare filiis uestris, quanto magis Pater  celestis dabit bona petentibus se !

Nolite errare, Deus non irridetur: que enim seminauerit homo, hec et metet. Preuidens in spiritu, eos qui docentur, et debent magistris sumptus et uite necessaria ministrare, posse obtendere paupertatem et dicere: Ager meus hoc anno aruit siccitate, uineam grando contriuit, Redditus, qui esse poterant, tributa rapuerunt, Non habeo unde tribuam quod iubetur; adiecit, Nolite errare, Deus non irridetur. Scit, inquit, corda uestra; non ignorat facultates. Excusatio uerisimilis homini potest utcunque placere, Deum non potest fallere. Et simul cohortatur ad id quod preceptum est exhibendum, semen nominans, ne putet perditum quod multiplicato fenore recepturus est.


Quoniam qui seminat in carne sua, de carne et metet corruptionem. Hoc dicit de amatoribus uoluptatum magis quam Dei. In carne enim sua seminat, qui omnia que fecit, etiamsi bona uideantur, propterea tamen facit ut carnaliter ei bene sit.

Qui autem seminat in spiritu, de spiritu metet uitam eternam. Seminatio in spiritu est ex fide cum caritate seruire iustitie, et non obedire desideriis peccati, quamuis de mortali carne existentibus. Messis autem uite eterne cum inimica nouissime destruetur mors, et absorbebitur mortale a uita, et corruptibile hoc induet incorruptionem. In hoc ergo tertio gradu, quo sub gratia sumus, seminare debemus opera bona que supra iam dicta sunt. Aliter:  Qui legem carnaliter intelligit, repromissiones quoque carnales, et que in presenti seculo corrumpuntur, exspectat. Qui autem spiritalis auditor est, seminat in spiritu, et de spiritu metet uitam eternam. Simul notandus ordo sermonis, et cum superioribus copulandus, quod homo uocatur in spiritu seminans, qui quando ceperit uitam metere sempiternam homo fortasse esse desistet. Illud etiam pariter obseruandum quod qui seminat in carne cum additamento sue carnis ponitur. Qui autem seminat in spiritu non dicitur in spiritu suo, sed simpliciter in spiritu. Qui enim bona seminat non in suo quopiam, sed in Dei spiritu seminat, de quo et uitam est messurus eternam.

Bonum autem facientes, non deficiamus. Indeficientem  ergo iustitiam indeficiens premium subsequetur. Cohortatur eos ad studium perseuerantie, qui in hac uita mercedem boni operis exspectant, nescientes quia sicut in semine aliud sationis, aliud messis est tempus: sic et in presenti uita sementis est opera, que nunc uel in spiritu uel in carne seruntur. Messis uero operum futurum iudicium: et qualitate sementis [sic et in presenti uita sementem esse opera que uel in spiritu uel in carne metantur, messem uero futurum iudicium, et pro qualitate uel diuersitate sementis, etc.] diuersas nos facere mensuras, centesimum, sexagesimum, et tricesimum fructum: quam segetem nemo potest metere deficiens. Qui enim perseuerauerit usque in finem, hic saluus erit . Quale est autem, ut cum  peccatores quotidie in malis operibus augeantur, nos in bono opere lassemur?

Tempore enim suo metemus, non deficientes. Nunc tempus seminandi est, non metendi. Non ergo hic nostram mercedem queramus accipere, ne hieme tenera herba dimissa in presenti, ut acerba non prosit, et non sit quod in futuro metatur. Dicetur enim nobis, Recepistis bona uestra in uita uestra. Et iterum, receperunt mercedem suam .

Ergo dum tempus habemus, operemur bonum ad omnes. Tempus sementis, ut diximus, tempus est presens, et uita quam currimus: in hac licet nobis quod uolumus seminare; cum ista uita transierit, operandi tempus auferetur. Unde et saluator ait: Operamini  dum dies est, ueniet nox, quando iam nullus poterit operari .

Maxime autem ad domesticos fidei. Quos hic credendum est, nisi Christianos significari? Nam omnibus hominibus et Iudeis, et paganis, atque Christianis, et bonis, et malis, misericordie opus impendere debemus: ne eis quod Deus non negat nos negare uideamur: maxime tamen his qui peculiarem nobiscum Deo fidem exhibent famulatum. Omnibus enim pari dilectione uita eterna optanda est, sed non omnibus eadem possunt exhiberi dilectionis officia. uidetur mihi locus iste posse et superioribus coherere, ut domesticos fidei magistros nominet, quibus supra omnia que putantur bona ab auditoribus suis  iusserat ministrari. Deinde cum docuissent opera ipsa legis, que salubria sunt et ad bonos mores pertinent, dilectione fidei posse tantummodo impleri, non timore seruili, redit ad illud, unde tota causa agitur.

uidete qualibus litteris scripsi uobis mea manu. Hi qui circumcidi Galatas uolebant, disseminauerant alia Paulum facere, alia predicare, et suo opere destruere sermonem, quod qui legem assereret abolitam, ipse inueniretur in lege. Hanc opinionem quia non poterat Paulus apud omnes presens ipse subuertere , seipsum per litteras representat, et ne aliqua supposite Epistole suspicio nasceretur, ab hoc loco usque ad finem manu sua ipse  perscripsit, ostendens superiora ab alio exarata. Quod autem sub nomine eius a falsis doctoribus epistole mitterentur, ad Thessalonicenses quoque demonstrat scribens: Rogamus autem uos, fratres, per aduentum Domini nostri Iesu Christi, et nostre congregationis in ipsum ut non cito moueamini a uestro sensu, neque terreamini, neque per spiritum, neque per sermonem, neque per Epistolam tanquam per nos missam, quasi instet dies Domini, ne quis uos seducat ullo modo . Et ut totam Epistolam quam mittebat a suspicione erueret falsitatis, manu sua in fine subscripsit dicens: Salutatio mea manu Pauli, quod est signum in omni Epistola. Id est, quod apposui mea manu, intelligite quam fiducialiter scripserim, et neminem pertimuerim, qui litteras  mea manu scripsi. Siue opera intelligamus in manibus, quam ob causam crebro et in prophetis dicitur, Sermo Domini qui factus est in manu Ieremie, siue Aggei: ut ad hanc similitudinem in manu quoque Pauli factum Dei sciamus esse sermonem.

Quicunque enim uolunt placere in carne, hi cogant uos circumcidi: tantum ut crucis Christi persecutionem non patiantur. Multum persequebantur Iudei eos qui uidebantur deserere traditas homini obseruationes, quos ipse quam timeat satis ostendit, cum tales litteras etiam sua manu scribere uoluit. Docet ergo timorem adhuc in istis operari, tanquam sub lege constitutis, qui ad circumcisionem gentes cogerent. Et ideo superius iam ostendit ex quo loco sua  subscripserit manu, et nunc quid subscripserit replicat. Caius Cesar, et Octauianus Augustus, et Tiberius successor Augusti leges promulgauerunt ut Iudei qui erant in toto Romani imperii orbe dispersi proprio ritu uiuerent, et Patrum ceremoniis deseruirent. Quicunque igitur circumcisus erat, licet in Christum crederet, quasi Iudeus habebatur a gentibus. Qui uero absque circumcisione se non esse Iudeum preputio preferebat, persecutionibus tam gentilium quam Iudeorum fiebat obnoxius. Has igitur persecutiones hi qui Galatas deprauarant declinare cupientes, circumcisionem pro defensione discipulis persuadebant, quam nunc Apostolus confidentiam in carne uocat, quod scilicet tam gentibus, quos  timebant, quam Iudeis, quibus uolebant placere, circumcisionem in persecutione proponerent. Nam nec Iudei prosequi eos poterant, nec gentiles, quos uidebant et proselytos circumcidere, et ipsos legis precepta seruare.

Neque enim qui circumciduntur legem custodiunt; sed uolunt uos circumcidi. uel si circumcisio legem faceret custodiri, aliquid uideretur habere rationis ista persuasio, sed propter terrenam felicitatem, uel cupiditate adipiscendi, uel amore amittendi. Et ideo non uere custodiunt: quoniam carnalis cupiditas, qua peccator mutatur potius quam augetur, cupiditate alia non sanatur: quia facit eos carnalis timor et cupiditas seruos qui carnaliter cuncta obseruare se credunt. Unde hoc est omne quod student,  quod agunt, quod nituntur, ut apud Iudeos de uestra carnis iniuria glorientur et iactitent suo gentes magisterio circumcisos. Hoc autem totum faciunt ut Iudeis placeant, et expugnante legis inuidia conquiescant [et expugnate legis inuidia conquiescant]. Siue aliter:

Neque enim qui circumciduntur legem custodiunt. Illam enim dicit custoditionem legis, non occidere, non mecari, non falsum testimonium dicere, et si qua homini ad bonos mores pertinere manifestum est; quia nisi caritate et spe bonorum eternorum que per fidem accipiuntur, impleri non posse iam dictum est.

Ut in carne uestra glorientur. Id est, ut non solum non patiantur persecutionem a Iudeis, qui nullo  modo ferebant incircumcisis legem prodi, sed etiam glorientur apud eos, quod tam multos proselytos fecerint. Ut enim unum proselytum facerent Iudei, mare et terram eos circuire solere Dominus dixit .

Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo. Non in propria iustitia, uel doctrina, sed in fide crucis per quam mihi omnia peccata dimissa sunt. Ut ego mundo morerer, ut eum non teneam, id est, ut neque mundus mihi nocere possit, neque ego de mundo aliquid cupiam. Qui autem in cruce Christi gloriatur, non uult placere in carne, quia persecutiones carnalium non timet, quas prior, ut crucifigeretur, ille sustinuit, ut uestigia  sua sectantibus preberet exemplum. Siue aliter mundus ei crucifixus fuerat, quia hunc cordi suo iam mortuum non amabat: sed et se ipsum mundo crucifixerat, quia talem se ei exhibere studuit, ut ab eo quasi mortuus concupisci non possit. Si enim uno in loco sint mortuus et uiuens, et si mortuus uiuum non uidet, uiuus tamen mortuum uidet. Si uero utrique sunt mortui, alter alterum nequaquam uidet. Ita qui iam mundum non amat, sed tamen ab illo non uidens amatur, et ipse uelut mortuus mundum non uidet: hunc tamen mundus adhuc mortuus uidet. Si uero nec ipse in amore mundum retinet, nec rursum a mundi amore retinetur, uicissim sibi uterque exstincti sunt, quia dum alter alterum  non appetit, quasi mortuus mortuum non attendit. Quia igitur nec Paulus mundi gloriam querebat, nec a mundi gloria ipse querebatur, et se mundo et mundum sibi crucifixum esse gloriatur. Quod quia multi appetunt, sed tamen usque ad culmen exstinctionis omnimode non assurgunt, ideo ait:

In Christo enim Iesu neque circumcisio aliquid ualet, neque preputium. Hoc tempore neque circumcisio prodest, neque preputium nocet, sed hoc solum prodest: Si quis renatus noua circumcisione utatur. Seruat hoc loco Apostolus usque in finem illam indifferentiam, ne quis eum putaret uel in Timothei circumcisione simulate aliquid egisse, uel in cuiusquam agere, si forte aliqua talis causa exstitisset.  Ostendit enim non ipsam circumcisionem obesse aliquid credentibus, sed spem salutis in talibus obseruationibus constituta. Nam et Actibus apostolorum hoc modo inueniuntur illi circumcisionem persuadere, ut aliter eos qui ex gentibus crediderant, saluos fieri negent posse. Non ergo ipsius operis, sed huius erroris perniciem refellit Apostolus, cum dicit: Neque circumcisio aliquid est, neque preputium.

Sed noua creatura. Nouam creaturam dicit uitam nouam per fidem Iesu Christi, in qua noua creatura transfigurabitur corpus humilitatis nostre configuratum corpori claritatis Christi, cum uetera transierint, et facta fuerint omnia noua.

Et quicunque hanc regulam sequuntur, pax super  illos, et misericordia, et super Isrel Dei. Id est, eos qui uere ad uisionem Dei preparantur, non qui uocantur hoc nomine et carnali cecitate uidere Deum nolunt, quando gratiam eius respuentes, serui esse temporum cupiunt. Dei uero Isrel dictus est ad distinctionem eius qui Dei Isrel esse cessauit. Dicunt enim se esse Iudeos, et non sunt: sed mentiuntur, cum sint de synagoga Satane. Nec mirandum est si ad distinctionem spiritalis Isrel carnalis Isrel dicitur, qui nec pacem habeat, nec misericordiam, de quo et ad Corinthios scribitur: uidete Isrel secundum carnem .

De cetero nemo mihi molestus sit. Nemo me amplius interroget, quasi dubitans: omnem enim iam exposui ueritatem. Idcirco hoc dicit quia non uult  per turbulentas contentiones tedium sibi fieri debere quantum satis erat exposita materia cum iam in Epistola quam ad Romanos scripsit, tum in hac ipsa.

Ego enim stigmata Iesu in corpore meo porto. Id est, ego signa et characteres, non circumcisionis, sed crucis per passionem in corpore meo circumfero, et plagas uel flagella, que propter Christum sustineo, et habeo alios conflictus, et certamina cum carne mea, que in persecutionibus quas patior mecum dimicant. Stigmata enim dicuntur note quedam penarum seruilium, ut si quis uerbi gratia seruus in compedibus fuerit propter noxam, id est, propter culpam, uel huiusmodi aliquid passus fuerit,  stigmata habere dicatur. Et ideo in iure manumissionis inferioris est ordinis. Nunc ergo Apostolus stigmata uoluit appellare, quasi notas penarum de persecutionibus quas patiebatur. Propter culpam enim persecutionis qua persecutus erat Ecclesias Christi, hec sibi retribui cognouerat, sicut ab ipso Domino dictum est Ananie, cum idem illum Ananias tanquam persecutorem Christianorum formidaret. Ego illi ostendam, inquit, que oporteat eum pati pro nomine meo. uerumtamen propter remissionem peccatorum, in qua baptizatus erat, omnes ille tribulationes  non ei ualebant ad perniciem, sed ad coronam uictorie proficiebant. Conclusio Epistole tanquam subscriptio manifesta est. Nam et in nonnullis aliis Epistolis hac ita utitur:

Gratia Domini nostri Iesu Christi cum spiritu uestro, Amen. Subscriptio Pauli talis est. Optat autem ut gratia cum eis Domini, non legis opera, comitetur. Cum spiritu, inquit, non cum carne: in cuius circumcisione gloriantur carnales. uos autem spiritaliter circumcisi estis, et spiritaliter conuersamini.





CLAUDII EPISCOPI EXPOSITIO EPISTOLAE AD PHILEMONEM.






MONITUM EDITORIS.

Claudii Taurinensis episcopi, qui sub Ludouico Pio uixit, expositiones Epistolarum Pauli apostoli, cum alibi tum in antiquis etiam uaticane bibliothece codicibus iacent. Has diuulgare olim cogitabam, quo tempore prologum in priorem ad Corinthios edidi Script. uet. T. uII, p. 274. uerumtamen lectis postea studiosius his Claudii scriptis, mihi demum innotuit, nichil fere ibi esse  nisi ex cognitis aliorum Patrum commentariis breuiata excerpta; quod alioqui Claudii uitium Simonius atque Trombellius iamdiu persenserant. Igitur delegi unicum Claudii commentarium super breuissima ad Philemonem Epistola, quem hoc loco lectoribus represento, ut mecum uideant nichil Claudium habere quod uberius atque splendidius in diui Hieronymi ad eamdem Epistolam commentario non legatur.



INCIPIT EXPOSITIO.

Philemoni familiares litteras facit pro Onesimo seruo eius. Scripsit autem ei ab urbe Roma de carcere, et hoc eius principium est: Paulus uinctus Iesu Christi. In nulla Epistola hoc cognomine usus est, licet in corpore epistolarum, ad Ephesios uidelicet et Philippenses et Colossenses, esse se in uinculis pro confessione testetur. Maioris autem mihi uidetur supercilii, uinctum Iesu Christi se dicere quam apostolum: gloriabantur quippe apostoli quod digni habiti sunt pro nomine Iesu contumeliam pati. Sed necessaria est auctoritas uinculorum. Rogaturus pro Onesimo, talis rogare debuit qui posset impetrare quod posceret. Felix nimirum, qui non in sapientia,  non in diuitiis, non in eloquentia et potentia seculari, sed in Christi passionibus gloriatur! Non omnis autem qui uinctus est, uinctus est Christi; sed quicunque pro Christi nomine, et pro ipsius confessione uincitur, ille uere uinctus dicitur Iesu Christi; ut sanguis effusus ille tantum martyrem facit, qui pro Christi nomine funditur. Et Timotheus frater. Hoc ideo ut sciamus, hanc quoque de carcere et inter uincula fuisse dictatam, ubi semper Timotheus cum  illo perseuerauit: quo tempore uidentur ad Philippenses, Colossenses et ad Ephesios Epistole esse dictate.  Philemoni dilecto et adiutori nostro, et Appie sorori carissime. Scribunt igitur Paulus et Timotheus Philemoni carissimo et cooperatori, qui ideo carissimus dictus est, quod in eodem Christi opere uersetur. Appie quoque sorori, que uel soror uel coniux eius creditur esse. Inter duos quippe uiros et apostolicos, inter cooperatorem Pauli et commilitonem eius, medium Appie nomen inseritur, ut tali ex utroque latere fulta comitatu, non uideatur ordinem sexus habere, sed meriti. Et Archippo commilitoni nostro. Hunc Archippum arbitrandum est cum Paulo et Timotheo contra aduersarios pro Christi nomine dimicantem exstitisse  uictorem, et propterea nunc commilitonem dici, quod in eodem certamine belloque superauerit. Et ecclesie que est in domo tua. Scribitur ecclesie que in domo eius est. uerum hoc ambiguum est, utrum ecclesie que in domo Archippi sit, an ei que in domo Philemonis; sed ut certius putatur, non ad Archippi, sed ad Philemonis referendum est personam, cui ipsa quoque epistola deputatur.

 Gratia uobis et pax a Deo Patre nostro et Domino Iesu Christo. Adhuc a duobus ad plures scribitur, et in omnibus pene Epistolis equale principium est, ut gratiam et pacem a Deo Patre, et a Christo Domino imprecetur. Ex quo ostenditur unam Filii Patrisque esse naturam, cum idem potest Filius prestare quod Pater, et id dicitur Pater prestare  quod Filius. Gratia autem est, quia nullo merito, nec opere saluamur. Pax, qua reconciliamur Deo per Christum suum. Licet Paulus et Timotheus pariter scribant, et ad Philemonem, et Appiam, et Archippum, tamen in sequentibus approbatur Paulus tantantummodo ad Philemonem scribere, et unum cum uno sermocinari.  Gratias ago Deo meo, semper memoriam tui faciens in orationibus meis. Hec iam non ut Paulus, et Timotheus Philemoni, et ceteris,  sed solus Paulus ad solum Philemonem loquitur. Hunc autem morem scribendi in aliis Epistolis eius inuenire possumus, quod cum ad plures et plures in prefatione ponantur, postea per totum corpus Epistole, unus disputans inducatur. Quod uero ait, gratias ago Deo meo semper, et memoriam tui facio in orationibus meis, ambigue dictum est utrum gratias agat Deo semper, an memoriam eius faciat in orationibus suis semper. Sed tamen utrumque intelligi potest, quod ille qui precepit aliis, ut in omnibus gratias agant Deo, nullis angustiis poterit coarctari, ut gratias semper Deo ipse non referat. Si autem pro sanctis et melioribus quibusque Paulus semper orabat, sanctus autem et Philemon est, tantam habens in se fidem et caritatem, ut non solum auditu ei,  uerum opere nosceretur; et pro Philemone Paulum semper orasse credibile est, quo scilicet fides et caritas quam habebat in Christo, et in omnes sanctos eius, per communicationem fidei, et operationem agnitionis in omni bono, Christi misericordia seruaretur.

 Audiens caritatem tuam, et fidem quam habes in Domino Iesu, et in omnes sanctos. Quod caritatem haberet Philemon in Domino, non difficilis interpretatio est, quia post Deum diligere iubemur et proximos; et non solum fidem et caritatem in Deum, et in sanctos eius sufficere nobis posse credamus, sed ut id quod credimus opere compleatur.  Ut communicatio fidei tue euidens fiat in agnitione omnis boni in Christo Iesu. Quantis  gradibus quantisque profectibus apostolicus in altiora sermo se tendit! ut quidquid boni in Philemone laudatur, de apostolorum exemplo sumatur: et inde bonum sit, quia de Christi fonte ducatur.  Gaudium enim magnum habui, et consolationem in caritate tua, quia uiscera sanctorum requieuerunt per te, frater. Plenius inculcat et edocet quare dixerit Gratias ago Deo meo, semper memoriam tui faciens in orationibus meis. Dignum siquidem erat agere gratias Deo semper pro caritate Philemonis, qui internum cordis affectum, et profundos animi sanctorum recessus suscipiendo refrigerauerat.

 Propter quod multam fiduciam habens in Christo Iesu imperandi tibi quod ad rem pertinet; et propter caritatem magis obsecro, cum sis talis, ut  Paulus senex, nunc autem et uinctus Iesu Christi. Multis erga Philemonem laudibus ante premissis, cum res talis sit pro qua rogaturus est, que et prestanti sit utilis et roganti, poterat Paulus magis imperare quam petere; sed hoc ex fiducia illa ueniebat, quod qui tanta ob Christum opera perpetrarat, utique impar sui in ceteris esse non poterat. Sed uult magis petere quam iubere, grandi petentis auctoritate proposita, per quam Apostolus obsecrat, et senex et uinctus Iesu Christi. Totum autem pro quo rogat, illud est. Onesimus seruus Philemonis fugam furto cumulans quedam rei domestice compilarat. Hic pergens ad Italiam, ne de proximo facilius posset apprehendi, pecuniam domini per luxuriam  prodegerat. Hoc ne quis putet temere, et ut libet a nobis fictum, in sequentibus discat. Nunquam enim Paulus diceret, Si quid nocuit tibi, aut debet, hoc mihi imputa. Ego Paulus scripsi mea manu, ego reddam; nec sponsor rei fieret ablate, nisi esset id quod ablatum fuerat dissipatum. Hic igitur cum ob confessionem Christi Paulus Rome esset in carcere, credidit in Dominum Iesum, et ab eo baptizatus digna penitentia maculas uite prioris abstersit, in tantum ut Apostolus conuersationis eius testis fieret, qui quondam Petrum increpuerat non recto pede in Euangelii ueritate gradientem. Quantum igitur ad peccatum et ad facinus pertinet quod homines leserat, ueniam non meretur Quantum uero ad Apostoli testimonium qui scit eum plene esse conuersum,  grandi pondere premitur qui rogatur; quia e seruo fugitiuo atque raptore minister apostoli factus erat. Quod autem aliud habebat Apostolus ministerium, nisi Euangelii Christi Iesu? Iam non quasi a domino, sed quasi a conseruo et ceuangelista ignosceretur ei qui seruus esset Christi similiter et minister.

 Obsecro te pro meo filio quem genui in uinculis Onesimo. uolens impetrare quod postulat, iam non pro seruo Philemonis, sed pro filio suo se asserit deprecari, et illo filio quem genuerat in uinculis Euangelii, hoc est quem pro Christi Euangelio sustinebat.  Qui tibi aliquando inutilis fuit. Tibi, inquit, soli, non ceteris. Nunc e contrario utilitatis compensatione, qua et ipsi domino et Paulo  utilis est, ceterisque per Paulum, plus caritatis meretur, quam odii ante meruerat. Unde ait: nunc autem et tibi et mihi utilis ; quia illo in carcere uinculisque detento, posset ei in Euangelio ministrare. Tu autem illum ut mea uiscera suscipe. uiscera significant interdum cordis affectum, et plenam ex animo uoluntatem, cum totum quidquid a nobis est suscipitur a rogato. Aliter autem, omnes liberi uiscera sunt intelligenda parentum. Quem ego uolueram mecum retinere, ut pro te mihi ministraret in uinculis Euangelii  Idcirco filium suum et filium uinculorum et ministrum Euangelii in uinculis constituti inculcat atque replicat, ut Philemon ille prudenter et dispensatorie tantum in prefatione laudatus, non auderet negare, ne suis laudibus uideretur  indignus.  Sine consilio autem tuo nichil uolui facere; uti ne uelut ex necessitate bonum tuum esset, sed uoluntarium. Potuit itaque apostolus Paulus absque uoluntate Philemonis Onesimum sibi ministrum retentare; sed si hoc sine Philemonis uoluntate fecisset, bonum quidem erat eius, sed non uoluntarium. Quod autem non erat uoluntarium, alio genere arguebatur non esse bonum. Nihil quippe bonum dici potest, quod ultroneum est. Ex quo Apostoli consideranda prudentia, qui idcirco fugitiuum seruum remittit ad dominum, ut possit domino suo prodesse, qui prodesse non poterat si domino teneretur absente.

 Forsitan ideo discessit. Pulchre autem  addens forsitan, sententiam temperauit; occulta sunt quippe iudicia Dei, et temerarium est quasi de certo pronuntiare quod dubium est. Forsitan, inquit, ideo discessit. Caute, timide, trepidando, et non toto fixo gradu. Si non posuisset forsitan, omnibus seruis fugiendum esset, ut Apostoli fierent discipuli. Ad horam a te. Quod autem ad horam iunxit, horam pro tempore debemus accipere. Ad comparationem enim eternitatis, omne tempus breue est.  Ut eternum illum reciperes, iam non sicut seruum, sed pro seruo carissimum fratrem. Nullus eternus dominus serui sui; potestas quippe eius, et utriusque conditio, morte finitur. Onesimus uero qui ex fide Christi factus eternus est eterno Philemoni, quia in Christum et ipse crediderat, spiritu  libertatis accepto, iam non seruus, sed frater cepit esse de seruo, frater carissimus, frater eternus, eterno et ipse apostolo dominoque suo; cui Onesimum ut carnis conditio, multo amplius postea spiritus copulabat. Et tum quidem quando erat ei subiectus in carne, non erat ei iunctus in Domino. Ex quo intelligimus, seruum qui crediderit in Christo, duplici domino suo lege constringi, ut ei et carnis necessitate iungatur ad tempus, et in eternum spiritu copuletur.  Si ergo habes me socium, suscipe illum sicut me. Quod dicit, huiusmodi est: Si me uis habere socium, habeto et Onesimum, quem ego consortem et filium et uiscera mea habeo. Quem si non suscipere nec habere uolueris, et ipse intelliges quod me habere non possis.


 Si autem aliquid nocuit aut debet, hoc mihi imputa. Imitator domini sui, et Christum in se loquentem habens, ea iuxta uires suas debet facere que Christus. Si enim ille infirmitates nostras portauit, et plagas nostras doluit, iuste Apostolus pro Onesimo se opponit, et spondet que ille debebat. Ut autem supra diximus, totum illud est quod ablatum furto, et luxuria perditum, non poterat absolui, quod Philemon grandi pretio compensabat, dum pro seruo fugitiuo, et pecunia perdita, fratrem carissimum et fratrem reciperet eternum, et per eum sibi Apostolum faceret debitorem. Ego Paulus scripsi mea manu, ego reddam.  Quod Onesimus furto rapuit, ego me spondeo redditurum. Huius sponsionis epistola hec et manus testis est propria, quam  non solito more dictaui, sed mea manu ipsam conscripsi. Et non dicam tibi, quod et te ipsum mihi debes. Propter sermonem enim Christi quem tibi euangelizaui, per quem et Christianus effectus est, te mihi ipsum debes. Quod si meus es, et tua omnia mea sunt, Onesimus quoque qui tuus est, meus est. Poteram igitur eo uti ut meo, sed uoluntati tue relinquo, ut mercedem habeas ignoscendo. Ita, frater, ego te fruar in Domino.  Si enim non addidisset in Domino, sed te fruar tantum dixisset, in eo constituisset spem beatitudinis sue; quanquam etiam uicinissime dicitur frui, cum dilectione uti. Cum enim adest qui diligitur, etiam delectationem secum necesse est gerat;  per quam si transieris, eamque ad illud ubi permanendum est retuleris, uteris ea, et abusiue non proprie diceris frui. Si uero inheseris ac permanseris, finem in ea ponens letitie tue, tunc uero et proprie frui dicendus es; quoniam non fruendum est nisi in illa Trinitate, id est summo et incommutabili bono. Refice uiscera mea in Christo. Sicut ipse uult Philemone frui in Domino, ita uiscera sua Onesimum, quem et superius eodem nomine appellauit, refici uult per Philemonem. Confidens in obedientia tua scripsi tibi, sciens quoniam et super id quod dico facies.  Qui presumpsit de eo quem rogaturus est, ipsam quodammodo presumptionem preiudicat, ne ei negare liceat quod rogatur. Porro si scit ille qui postulat plus quam rogatur rogatum esse facturum,  ideo minora petit, ut habeat rogatus uoluntariam et maiorum prestatione mercedem. Si autem Philemon hoc ad hominis preceptum facit, quanto magis faciet ob dilectionem Dei? Unde et merito Apostoli uoce laudatur, quod mandata eius opere perpetrarit.

 Simul autem et para mihi hospitium. Hoc idcirco dicit ut dum eum exspectat Philemon ad se esse uenturum, magis faciat quod rogatus est, et ut uenturus ad nouam ueritatem predicaturus crucifixum, et inaudita dogmata delaturus, sciebat ad se plurimos concursuros; et necesse erat plurimum, ut domus in celebri esset urbis loco, adquam facile conueniretur; deinde ut ab omni importunitate uacua, ut ampla, que plurimos caperet audientes, et  ne proxima spectaculorum locis, ne turpi uicinia detestabilis: postremo ut in plano potius esset sita; ob quam causam eum estima etiam Rome in conducto mansisse biennio. Nec parua ut reor erat mansio, ad quam Iudeorum turbe quotidie confluebant. Spero enim per orationes uestras donari me uobis. Filium patri Deus rogatus indulget, et frater sepe fratris oratione seruatur; apostolus uero totius Ecclesie precibus conceditur, ob eorum qui eum audituri sunt utilitatem. Et hoc donum non tam in eum dicitur esse qui differtur martyrio ad martyrium preparatus, quam in eos ad quos apostolus mittitur. Quod autem crebro Paulus in carcere fuerit, et de uinculis liberatus sit, ipse alio loco dicit: in carceribus frequenter; de quibus nonnunquam Domini auxilio crebro  ipsis persecutoribus nichil dignum in eo morte inuenientibus dimittebatur. Necdum Christianum sanguinem Neronis gladius dedicauerat, sed pro nouitate predicationis siue a Iudeis inuidentibus, siue ab his qui sua uidebant idola destrui, ad furorem populis concitatis missi in carcerem, rursum impetu et furore deposito laxabantur. Et hoc ita esse, ut dicimus, apostolorum Acta testantur, in quibus et Agrippa loquitur ad Festum potuisse dimitti Paulum si non appellasset Cesarem, et quia nullam inuenerit causam, preter questiones quasdam de religione propria, de quodam Iesu quem Paulus uiuere predicaret. Ex quo animaduertemus, et a ceteris iudicibus similiter eos potuisse dimitti, id agente Domino  ut in toto orbe noua predicatio disseminaretur.

 Salutat te Epaphras concaptiuus meus in Christo Iesu, Marcus, Aristarchus, Demas, et Lucas, adiutores mei. Id quod in principio dicebamus, quoniam ad Colossenses Epistolam eodem tempore, et per eumdem esse scriptam baiulum litterarum, quo ad Philemonem quoque scripta est, etiam eorum qui salutantur, nomina docent: nam et in ipsa ita fere scribitur: Salutat uos Aristarchus concaptiuus meus, et Marcus consobrinus Barnabe, et Epaphras qui est ex uobis seruus Christi. Et paulo inferius: Salutat uos Lucas medicus carissimus, et Demas. Et dicite Archippo: uide ministerium quod accepisti in Domino, ut illud impleas. Et memores estote uinculorum meorum.  Si aliter ex eo aliquis non putat pariter scriptas, quod ad Colossenses pauca sint nomina que hic non ferantur ascripta, sciat non omnes omnibus aut amicos esse aut notos; et aliter priuatam ad unum hominem, aliter publicam ad uniuersam Ecclesiam epistolam fieri. Qui sit autem Epaphras concaptiuus Pauli, ex eo quod hic additum est, in Christo Iesu, possumus suspicari, eadem eum Rome pro Christo uincula sustinuisse que Paulum; et uinctum Christi, ita concaptiuum quoque eius potuisse dici. Aut certe ita quod nobilis et ipse sit in apostolis, ut Andronicus et Iunia; de quibus scribitur ad Romanos: Salutate Andronicum et Iuniam cognatos et concaptiuos meos, qui sunt nobiles in apostolis, qui et ante me fuerunt in Christo. Hec de Epaphra.


Ceterum cooperatores Euangelii et uinculorum suorum,  cum ad Philemonem Epistolam scriberet, Marcum ponit, quem puto Euangelii scriptorem; et Aristarchum, cuius supra fecimus mentionem; et Demam, de quo in alio loco dicit: Demas me dereliquit; et Lucam medicum, qui Euangelium et Actus apostolorum Ecclesiis scribendo tradidit. Quomodo enim apostoli e piscatoribus piscium piscatores hominum facti sunt, ita hic de medico corporum in medicum uersus est animarum; de quo et in alio loco dicit: Misimus cum illo fratrem, cuius laus est in Euangelio per omnes Ecclesias; cuius liber quotiescunque legitur in ecclesia, toties eius medicina non cessat.

 Gratia Domini nostri Iesu Christi cum spiritu uestro. Cum enim in spiritu gratia diuina fuerit, totum hominem facit spiritalem, ut adhereat  Domino mente et corpore, et impleatur in eo quod scriptum est: Qui adheret Domino, unus spiritus est. Interpretantur autem secundum Hebreos, Paulus, admirabilis; Timotheus, beneficus; Philemon, mire donatus, siue os panis, ab ore non ab osse; Appia, continens aut libertas; Archippus, longitudo operis; Onesimus, respondens; Epaphras, frugifer et uidens siue succrescens; Marcus, sublime mandatum; Aristarchus, mons operis; Demas, silens; Lucas, ipse consurgens. Que nomina si iuxta interpretationem suam uoluerimus intelligere, non est difficile: admirabilem atque beneficum precipue ad eum scribere cui uniuersa concessa sunt uitia, et os eius pateat ad celestia; deinde ad continentem et liberam et longitudinem. Explicit.





CLAUDII CHRONOLOGI Quem Taurinensem episcopum non temere suspicamur, qui anno DCCCXIu scribebat, BREuIS CHRONICA.





Quia igitur fautore Deo annos a conditione mundi cum serie generationis iuxta Hebraicam ueritatem pariter adnotatos Deo iuuante magna ex parte superius iam ostendimus, nunc eosdem denuo recapitulando  latius exponemus.

Igitur omnipotens Creator cum uniuersum perfecisset mundi ornatum, tertia die post ornatum celi condidit hominem. Qui ornatus celi, id est sol et luna, et stelle, ratione ueridica in equinoctio uernali inueniuntur primo esse create quod apud nos secundum dies solares XII Kal. Aprilis solemus nuncupare: et ita ratione deducta X Kal. Aprilis luna septima decima inuenitur protoplastus Adam ex terre limo esse formatus pariter atque animatus secundum hanc nostram supputationem. Secundus Adam Christus Dei Filius, Deus pariter et homo, Deus ante secula, homo in fine seculorum, Deus de Deo, homo de homine, Deus de Patre sine initio et matre, homo a certo initio de matre sine homine patre eodem tempore, sed non eadem feria, id est X Kal. Aprilis inuenitur resurrexisse a mortuis.

Si quis forte minus Scripturarum diuinarum studiis eruditus de hoc opere dubitare tentauerit, redeat  ad diuinos secundum Hebraicam ueritatem scriptos libros, et quidquid ibidem inuenerit, eos teneat et credat, meque damnare desistat. Neque enim Christianis fas est talem dare auctoritatem hominum chronicis, qualis danda est illis libris qui Spiritus sancti sunt auctoritate per prophetas scripti. Et si cuius forte in hac re obstinata mentis perdurat intentio, eat ad Iudeos Ecclesie inimicos, et in eorum codicibus Hebrea lingua scriptis annorum summam requirat, et quidquid ibidem inuenerit, hoc credat et teneat, quia, ut ait beatus Augustinus in libro de Ciuitate Dei Xu, ei lingue potius credatur unde est in aliam per interpretes facta translatio.

Adam a die conditionis sue anno 130 genuit Seth.


Seth cum esset annorum 105, genuit Enos, et impleti sunt dies uite Adam in natiuitate Enos 235.

Enos anno uite sue 90 genuit Cainan, et impleti sunt dies uite Adam in natiuitate Cainan 325.

Cainan anno uite sue 70 genuit Malalehel, et impleti sunt dies uite Adam in natiuitate Malalehel 395.

Malalehel anno uite sue 60 genuit Iareth, et impleti sunt anni uite Adam in natiuitate Iareth 460.

Iareth anno uite sue 62 genuit Enoch, et impleti sunt anni uite Adam in natiuitate Enoch 622.

Enoch anno uite sue 65 genuit Mathusalem, et impleti sunt anni uite Adam in natiuitate Mathusalem 687, ambulauitque Enoch coram Deo postquam genuit Mathusalem annis 300, et non apparuit quia tulit eum Deus anno 57 post mortem Ade.


Mathusalem anno 87 genuit Lamech, et impleti sunt anni a conditione mundi in natum Lamech 874 et uixit Adam, postquam natus est Lamech, annis 56.

Lamech anno uite sue 182 genuit Ne, anno 125 post mortem Ade, et impleti sunt anni a conditione mundi in natiuitatem Ne 1065.

Ne anno uite sue 500 genuit tres filios Sem, Cham et Iaphet, et anno uite illius 600 uenit diluuium secundum dies lunares, mense primo, septima decima die mensis; secundum solares uero dies, Kalendis Aprilis, luna septima decima; quem Hebrei, qui menses non a sole, sed a luna computant, septimum decimum diem uocauerunt primi mensis,  septima feria, quam nos sabbatum nuncupamus, ingressus est Ne in arcam, et hac ipsa die uenit diluuium. Mirum omnipotentis Dei iudicium in humanum genus, quod per Adam luna septima decima accepit initium, in non custodiendo Dei preceptum septima decima in diluuio incurreret mortis supplicium.

Anno uite Ne 600 impleti sunt anni a conditione mundi 1656; eo enim anno quo diluuium fuit, annus bissextilis exstitit: et si more nostro computarentur ferie uel Kalende, essent ipso anno Kalende mensis Ianuarii feria quarta: et quia fuit annus cycli solaris 4, idcirco XI fuerunt in Epacta et XIII Kalendas Aprilis fuit Neomenia, id est noue lune principium, et ipsius anni secundum menses lunares primi mensis initium, impletique sunt ipso  anno anni Iubilei a constitutione mundi 33, cycli decemnouales 82, dies bissextiles 414.




II.

Secunda seculi etate, prima huius die, que est decima septima dies mensis secundi, egressus est Ne de arca, uxor eius, et filii, et uxores filiorum eius, die prima feria, quam nos propter resurrectionem Domini Dominicam nuncupamus: quia, sicut supra iam dixi, si more nostro ipso tempore computarentur ferie uel Kalende, essent ipso anno, quo egressi sunt de arca, Kalende mensis Ianuarii, feria quinta anno primo post bissextum. Et quia fuit annus quintus cycli solaris, qui est decemnoualis,  et quartus epactalis, XXII fuerunt in Epacta, et fuit uII Idus Martii mensis Neomenia, id est noue lune principium. Et hec fuit secundum Hebreos primi mensis initium, et anni principium.

Iuxta hanc nostram supputationem, que fit per dies solares, exisse inueniuntur de arca Ne, et filii eius quinto Nonas mensis Maii, luna uigesima septima, stetisseque inueniuntur in arca iuxta dies solares annum integrum, qui facit dies 365 et quadra una, id est horas sex, et hebdomadas quatuor, id est dies 28; quater enim septem fiunt 28.

Sem cum esset centum annorum, genuit Arfaxad biennio post diluuium, quia 98 anno uite sue uenit diluuium.

Arfaxat anno uite sue 35 genuit Sale; in natiuitate  Sale impleti sunt anni post diluuium 37.

Sale anno uite sue 31 genuit Heber; in natiuitate Heber impleti sunt anni post diluuium 67.

Heber anno uite sue 34 genuit Faleg; in natiuitate Faleg impletus est annus post diluuium 101, qui fuit annus uite Ne 701; et hac ratione deducta uixisse inuenitur Ne post factam linguarum diuisionem annis 249.

Faleg interpretatur diuisio, cui propterea pater tale nomen imposuit, quia tempore natiuitatis ipsius terra per linguarum confusionem diuisa est. Qui anno uite sue 30 genuit Reu; in natiuitate Reu, impletus est annus post diluuium 131.

Reu anno uite sue 32 genuit Seruch; in natiuitate Seruch impleti sunt anni post diluuium 143


Seruch anno uite sue 30 genuit Nachor; in natiuitate Nachor impleti sunt anni post diluuium 193

Nachor anno uite sue 28 genuit Thare; in natiuitate Thare impleti sunt anni post diluuium 222.

Thare anno uite sue 70 genuit Abram; in natiuitate Abre impleti sunt anni post diluuium 292.

Anno uite Ne 892 natus est Abraham, qui fuit annus uite Sem 390; uixisse inuenitur Ne, post natiuitatem Abrahe, annis 58.

Fiunt igitur, iuxta supputationem, a diluuio usque ad natiuitatem Abrahe, anni 292, et a conditione mundi 1948.



III.

Tertia mundi etas a natiuitate cepit Abrahe patriarche,  qui cum 75 annorum esset, anno 17 post mortem Ne, qui fuit annus uite Sem 465, et patris sui Thare 145, relicta gente et patria sua, secundum diuinum oraculum, uenit in terram Chanaan, accipiens promissionem nasciturum de semine suo Saluatorem, in quo benedicerentur omnes gentes crediture in Christum, et seipsum in gentem magnam esse futurum: quarum una spiritalis, altera est promissio carnalis.

His temporibus Ninus et Semiramis in Assyriis regnauerunt.

Abraham anno uite sue centesimo, patris uero sui Thare 170, et Sem 490, genuit Isaac 42 anno  post mortem Ne. Qui Isaac primus et solus in tota Testamenti ueteris serie legitur octaua die esse circumcisus, quod non sine magno mysterio priuilegium donatum est filio promissionis.

Isaac anno uite sue 60 et patris sui 160, qui erat annus uite Sem 550, post mortem Ne anno 102, aui uero sui Thare 25, genuit Esau et Iacob. uixit uero Abraham postquam nati sunt Esau et Iacob annis 15, et uixit Sem, postquam mortuus est Abraham annis 35, et impleti sunt dies uite illius anni 600. Ante diluuium uixit annos 98, et post diluuium 502, et mortuus est anno uite sue 600 qui erat annus uite Isaac 101 et Iacob 50; in natiuitate Iacob impleti sunt anni tertie etatis 160, et a conditione mundi 2108.


Iacob autem anno uite sue 91 genuit Ioseph, qui erat annus uite Isaac 151; uenditus est autem uite sue 16, qui fuit annus uite Iacob 107, patris uero sui 167. Permansit seruus annis 14, et eductus de carcere est anno 30 uite sue, qui fuit annus uite Iacob 121, et Isaac patris sui 181. Secundum hanc rationem uixisse inuenitur Isaac, postquam eductus de carcere est Ioseph, annis quatuor, quia 185 annorum erat quando mortuus est, et hic erat annus uite Iacob 125, qui etiam post mortem patris sui anno quinto descendit in Aegyptum anno uite Ioseph 39, uite uero sue 130 descendit in Aegytum in animabus 70.

Manserunt filii Isrel in Aegypto post introitum Iacob annis 215, post mortem uero Ioseph annis  144. Inter mortem Ioseph et natiuitatem Moysi fuerunt anni 64, quia 80 annorum erat Moyses, quando apparuit ei Dominus, et misit eum ad Pharaonem.

Si quis ista dubitat, uel calculandi et inueniendi summam annorum non habet scientiam, sumat ab introitu Iacob in Aegyptum, et inueniet usque ad mortem Ioseph annos 71: his adde 64, fiunt 135, quia 64 anno post mortem Ioseph inuenitur natus esse Moyses. His adde 80 annos uite Moysis, quia 80 annorum erat Moyses, sicuti iam dixi, quando missus est ad Pharaonem; ad 135 adde 80, et fiunt 215. A prima igitur promissione Abrahe usque ad introitum Iacob in Aegyptum, fuerunt anni 215, et inde usque ad transitum maris Rubri anni 215: fiunt  in summa 430, et hoc est quod ait Apostolus in Epistola ad Galatas: Hoc autem dico Testamentum confirmatum a Deo qua post 430 annos facta est lex.

Fiunt igitur a natiuitate Abrahe, unde tertia esse cepit labentis seculi etas, usque ad transitum maris Rubri anni 505, et a constitutione mundi usque ad introitum Iacob in Aegyptum anni 2238, et inde usque ad transitum maris Rubri anni 2451.

Sed dicit aliquis, Quomodo potest fieri ut tam paucis filii Isrel in terra Aegypti steterint annis, cum Scriptura libri Geneseos narret quod dixerit Deus ad Abraham: Scito prenoscens, quia peregrinum  erit semen tuum in terra, non sua, et seruitute eos afficient annis 400. Non itaque, quod ait, in seruitute redigent eos, ad 400 annos referendum est, tanquam per tot annos eos habuerint in seruitute; sed referendi sunt 400 anni ad id quod dictum est; Peregrinum erit semen tuum in terra non sua: quia siue in terra Chanaan, siue in Aegypto, peregrinum erat illud semen, antequam hereditate sumerent terram ex promissione Dei, posteaquam ex Aegypto liberati sunt, ut per speciem locutionis, quam grammatici hyperbaton uocant, dictum esse intelligatur: et est sensus uel ordo uerborum: Sciendo scias quia peregrinum erit semen tuum in terra non sua 400 annis. Illud autem interpositum legatur, Et in seruitute redigent eos, et nocebunt illis, ita ut ad 400  annos ista interpositio non pertineat; in extrema enim parte annorum summe huius, hoc est post mortem Ioseph, factum est ut in Aegypto populus Dei duram peragerent seruitutem

Testatur Apostolus in Epistola ad Hebreos: Fide Moyses celebrauit Pascha, et sanguinis effusione, ne qui uastabat primitiua Aegypti, lederet eos. Sed quia ab initio mundi usque ad presens tempus annos uel etates temporum inquirendo peruenimus, nunc ipsius Pasche tempus, uel diem, que prior in toto tempore ueteris Testamenti celebrata est, subtiliter inquiramus. Si uis huius Pasche nosse tempus, uel diem, uel feriam, aut lunam, sume annos ab initio mundi, qui sunt usque ad id tempus 2453; hos partire per quartam partem, et dic: quater 600 fiunt  2400, et supersunt 53. Iterum dic: quater deni, 40, et supersunt 13; quater terni, 12, et superest 1; et inuenies quod primus annus tunc exstiterit post bissextum. Sume igitur ipsos dies bissextiles, qui fuerunt in toto retro tempore 613, hos adde ad superiores annos, et inuenies summam eorum 3066: his iterum adde sex dies, quos intercalares uocamus, et erunt 3072.

Et ut feriam ipsius anni inuenire possis, partire supradictam summam, et dic septies 400 fiunt 2800, et supersunt 272. Iterum dic septies 30 fiunt 210, et supersunt 62; et rursum septies octoni fiunt 56, et supersunt sex; et inuenies quod feria sexta secundum dies solares exstitit principium anni quam nos more gentilium Kalendas Ianuarias nuncupamus.  Iterum sume superiores annos 2453, hos partire per decimam nonam partem; et dic, centies decem et nouem fiunt 1900, et supersunt 553: hos iterum partire sub eamdem partem, et dic: decem nouies 20 fiunt 280, et supersunt 163; hos denuo partire per eamdem partem similiter, et dic: decem nouies nouem fiunt 171, et supersunt duo; adde unum et fiunt tria, et inuenies quod tertius fuerit annus cycli solaris, qui est decemnoualis: subtrahe unum, et remanent duo: ipse est secundus annus epacte lunaris. Iterum dic: undecies bini fiunt 22, tantos enim dies habet in duobus annis solaris cursus amplius lunari. His adde 8, et fiunt 30. Et quia annus embolismus fuit, tanti exstiterunt in epacta,  Iterum sume summam numeri centum 22 annorum triginta, qui fuerunt in epacta, et remanent 102, et inuenies quod secundum dies solares, pridie Idus Aprilis feria secunda luna quarta decima exstiterit ipsum Pascha. Iuxta dies uero lunares III Kal. Aprilis fuit Neomenia, id est noue lune principium, et primi mensis lunaris initium et anni principium.

Secundum uero supputationem nostram, que fit per dies solares, Idus Apriles, luna quinta decima, altera die post Pascha, inueniuntur exisse filii Isrel de Ramesse, et uenisse in Socoth et de Socoth XuIII Kal. Maii, luna sexta decima in Phyairoth, et uI Kal. Iunii, luna prima, qui est dies primus tertii mensis lunaris, uenerunt ad montem Sinai, et acceperunt legem Deo loquente ad se per angelum  pridie Kalendas Iunii, die quinquagesimo post agni occisionem, feria secunda, luna quarta, quo die et Pascha in Aegypto celebrauerunt.

Moyses anno uite sue 80 eductum ex Aegypto rexit populum Dei Isrel in deserto annis 40, quorum primo anno tabernaculum Domino construxit, et septem mensibus omne opus perficiens, mense primo, anni secundi prima die mensis erexit, secundum dies solares ipso anno XIII Kal. Aprilis, feria prima fuit Neomenia, id est noue lune principium, et primi mensis initium: et Pascha Hebreorum feria septima, quarto Nonas Aprilis, luna quarta decima quam illi quartam decimam primi mensis diem secundum dies lunares appellare consueuerunt.

Iam ab hoc tempore per duces et iudices summam  annorum requirere non nobis uidetur immorandum, cum tam euidenter historia libri Regum testetur: factum est igitur quadringentesimo et octogesimo anno egressionis filiorum Isrel de terra Aegypti in anno quarto, mense Zio, ipse est mensis secundus regis Salomonis super Isrel, et edificare cepit domum Domini, e quibus subtractis 4 Salomonis et 40 Dauid, colliguntur omnes anni ab egressu filiorum Isrel ex Aegypto usque ad primum annum regni Dauid 436; a prima promissione Abrahe usque ad predictum annum primum regni Dauid, fuerunt anni 866; a natiuitate uero Abrahe usque ad eumdem annum sunt anni 941.



Iu.

Quarta seculi etas incipit a primo anno regni  Dauid, et perseuerat usque ad transmigrationem Babylonis, que facta est per Nabuchodonosor regem, habens annos iuxta Hebraicam ueritatem 474; iuxta LXX Interpretum translationem amplius: generationes iuxta utrosque codices 17.

Dauid rex prior ex tribu Iuda regnauit annis 40.

Salomon filius Dauid regnauit annis 40, qui quarto anno regni sui edificare cepit templum Domino in Ierusalem, collectis ab egressu filiorum Isrel ex Aegypto annis 480, ut Regum quoque liber testimonio est, quod in figuram uniuersi corporis, quo in hoc seculo Christi edificatur Ecclesia nimirum actum, que in futuro tempore perficitur quod templum septem annis perfecit, et septimo octaui  mense dedicauit, qui fuit annus duodecimus regni sui.

    Roboam filius Salomonis regnauit annis 17.
    Abia filius Roboam regnauit annis tribus.
    Asa filius Abia regnauit annis 41.
    Iosaphat filius Asa regnauit annis 25.
    Ioram filius Iosaphat regnauit annis octo.
    Azarias filius Ioram regnauit anno uno.
    Athalia regnauit annis septem.
    Ioas filius Azarie regnauit annis 40.
    Amasias filius Ioas regnauit annis 29.
    Azarias, qui et Ozias filius Amasie, regnauit annis 52.
    Ioatham filius Ozie regnauit annis sex.
    Ezechias regnauit annis 19. 
    Manasses filius Ezechie regnauit annis 55.
    Amon filius Manasse regnauit annis duobus.
    Iosias filius Amon regnauit annis 31.


Ioachaz filius Iosie quem uinctum Nechao Pharao rex Aegypti perduxit in Aegyptum, regnauit mensibus tribus.



u.

Domini Saluatoris in carne ex libro Esdre prophete et historia libri Machabeorum et Iosephi atque Africani historiographi usque ad Romana tempora comprehendit annos 589, et ita fit ut a constitutione mundi usque ad Natiuitatem Domini Saluatoris in carne, que facta est anno Octauiani  Cesaris 42, colligantur omnes anni 3952.

Sed et in libro Chronicorum, quem idem sanctus uir non plus mirabili ueritate quam celeritate comprehendit, eosdem annos simili modo secundum Hebraicam ueritatem a constitutione mundi, usque ad Natiuitatem Domini in carne similiter adnotauit.

Unde sciendum est atque firmissime credendum, et nullomodo dubitandum, omnes annos a constitutione mundi, secundum Hebraicam ueritatem usque ad euersionem Hierusalem, que facta est undecimo anno Sedecie a Nabuchodonosor non posse amplius minus fieri: sed sicut supra iam ostendi, ita tenendi sunt.

Quidquid uero reliquum superest tempus usque  ad aduentum Domini in carne maiorum nostrorum qui chronicas scripserunt, iudicio relinquo. Nam si in his non fallimur annis, qui post euersionem Ierusalem comprehensi sunt, colliguntur omnes anni a conditione mundi usque ad presentem aunum, qui est Incarnationis Domini nostri Iesu Christi 814, quo pie recordationis et bone semper memorie Carolus gloriosus princeps ex hoc migrauit mortali seculo, et ei pius princeps sancte Dei Ecclesie catholice Ludouicus successit imperio, anni 4766.

Sed ut apertius appareat quod dicimus, computa eosdem annos per quartam partem, et dic: quater mille, 4000, et supersunt 766; quater centum,  400, et supersunt 366; quater nonaginta 360, et supersunt sex, ex quibus assume quatuor et supersunt duo: presens enim annus, qui nunc est, secundus est post bissextum.

Item dic: decem nouies ducenti 3800, et supersunt 966; decem nouies quinquaginta 950, et supersunt 16; adde unum et fiunt 17: presens enim annus, qui nunc est, decimus septimus annus, est cycli solaris, qui est decemnoualis. Subtrahe unum et remanent 16; sextus decimus annus est epacte lunaris. Undecies deni 110, undecies seni 66 et fiunt 176; his adde octo, et fiunt 184: hos partire per trigesimam partem, et dic, sexies triginta 180, et supersunt 4, et inuenies quod in presenti anno ipsi currunt ad lune cursum.


Si autem queratur a me quam longo tempore, aut quot annis debeat presens mortale seculum perdurare, nescire me fateor, quia non uspiam me legisse reminiscor, et ideo nec de imperitia  erubesco, quia lectione non doceor, nec de periculo formido, quia que non lego nec presumo, ne transgressor inueniar diuini oraculi, qui apostolis de hoc interrogantibus ita respondit: De die autem illo et hora nemo scit, neque angeli celorum, neque Filius nisi Pater solus. Sed quid est quod Pater possit sine uirtute aut sciat absque sapientia sua, cum utrumque sit Patri, id est uirtus et sapientia sua, sed Filii nescire est, nos nescientes de hoc uelle manere. Ceterum cunctis in commune fidelibus suademus ut siue quis ex Hebraica ueritate que ad nos per beatum interpretem Hieronymum pura peruenisse etiam hostibus Iudeis in manifesto est, siue ex LXX Interpretum translatione que uel minus sollicite primo edita est, ut multi astruunt, uel a  gentilibus corrupta, ut beato Augustino uidetur, seu certe ex utrisque commisto opere codicibus . . . . . . Cetera desunt.





LOCA QUAEDAM CLAUDII TAURINENSIS Excerpta ex Commentariis eius in Epistolas sancti Pauli.


Qui cum in forma Dei esset. . In forma Dei, equalis Patri, in forma serui mediator Dei et hominum homo Christus iehsu . . . . Non itaque immerito Scriptura utrumque dicit, et equalem Patri  Filium, et Patrem maiorem Filio. Illud enim propter formam Dei: hoc autem propter formam serui sine ulla confusione intelligitur . . .

Non rapinam arbitratus est, etc. . Neque usurpationis erat quod naturaliter possidebat, ut rapina diceretur; sed nature inerat, ut esset equalis.

Ex prefatione Commentarii in Epistolam primam ad Corinthios.

Brumale tempus uias palatinas terens eundo et redeundo, minus licet implere supra commemoratum amorem; post medium ueris procedendo armatus pergameno pariter cum arma ferens, pergo ad excubias  maritimas cum timore excubando aduersum Agarenos et Mauros, nocte tenens gladium, et die libros et calamum, implere conans ceptum desiderium . . . . . .

Ex eadem prefatione.

Fateor me primitus inuitum accessisse, et in hoc opus, et in Pentateucho quem postulas imperantibus fratribus in schola constitutis, quibus uiua uoce scripturas tradebam, precipiente pio principe Ludouico imperatore, compulsus etiam a memorato principe, ut non tantum uerba per obliuionem palantem traderem, sed etiam calamo diu permanentia scriberem, ut quod ore promebam calamo scriptitarem.

Qui est super omnia Deus, etc. . Christus enim Dominus et Saluator noster, Filius Dei uerus secundum diuinitatem, et filius hominis uerus secundum carnem. Non ex eo quod est super omnia  Deus benedictus in secula ex semine Dauid natus est, sed ex illa infirmitate quam suscepit ex nobis.

Gratia uobis et pax a Deo Patre nostro et Domino Iesu Christo. . Ne Patris aut nomen aut donum tacuisse uideretur, et suspicionem forte aut occasionem daret unionis, docet Christum quidem rite inuocandum, sed omnem gratiam esse Patris, ut duos qui in unum sunt per diuinitatem ostenderet, et Patris auctoritatem preferret . . . . . . .

Deus erat in Christo . Filius enim naturaliter legatus est Patris Dei . . . . Pater enim per id intelligitur esse in Filio, quod una eorum sit substantia. Ibi est enim unitas ubi nulla est domina, ac per hoc inuicem equales sunt.


In Epist. ad Hebr. uII, 17.

Ille  carnales uictimas non offerebat nisi panem et uinum, sicut Christus oblationem panis et uini offerens Deo Patri, id est corpus et sanguinem suum, quam oblationem quotidie offerimus super altare et sumimus.

In Epistolam ad Philippenses.

Putat aliquis non Scripturarum, sed nostram esse sententiam episcopum et presbyterum unum esse, et aliud etatis, aliud esse nomen officii, relegat Apostoli uerba ad Philippenses dicentis: Paulus et Timotheus, etc.

Retractatio Clandii episcopi de auctoribus explanationum super Epistolam ad Hebreos.

Illud quoque in prefatione commoneo, mihi carissime,  ut scias Origenem tria uolumina in hanc Epistolam conscripsisse, quem et nos ex parte secuti sumus: Apollinarem etiam et Didymum quosdam Commentariolos edidisse; e quibus licet pauca decerpsimus, plura etiam ex sancti uiri Augustini sententiis, quas per diuersos eius libros inuenire quiuimus, hanc exposuimus Epistolam, et nonnulla que nobis uidebantur adiecimus siue subtraximus, ut studiosus statim in principio lectorum agnoscat hoc opus uel alienum esse uel nostrum.




ELOGIUM SANCTI AUGUSTINI.

Amantissimus Domini sanctissimus Augustinus,  calamus Trinitatis, lingua Spiritus sancti, terrenus homo, sed celestis angelus, in questionibus soluendis acutus, in reuincendis hereticis circumspectus, in explicandis Scripturis canonicis cautus, etc. Ex ipsius sancti uiri sententiis, quas pro diuersis eius libris inuenire quiuimus, hanc exposuimus Epistolam [a 1Kb] , aliqua etiam ex Origenis Expositione ibidem adiunximus, nonnulla etiam, ut nobis uisum est, pertractauimus. Nullam admonitionem meliorem potui inuenire, quam Epistole prime Pauli apostoli, quam misi, quia tota inde agitur, ut merita hominum tollat, unde maxime nunc monachi gloriantur, et gratiam Dei commendet.




ANNO DOMINI DCCCXL.
LUDOuICUS I COGNOMENTO PIUS, IMPERATOR AUGUSTUS.





[a 1Kb] LUDOuICI PII uITA Incerto auctore, sed qui se professione astronomum, et in palatio ipsius imperatoris uersatum testatur.




PROLOGUS.

Cum gesta priscorum bona malaue, maxime principum, ad memoriam reducuntur, gemina in eis utilitas legentibus confertur. Alia enim eorum utilitati et edificationi prosunt, alia cautele. Quia enim primi in sublimi ueluti specula consistunt, et ideo latere nequeunt, eo fama eorum latius propagatur, quo et diffusius cernitur; et tanto quique illorum bono plurimi alliciuntur, quanto prominentiores se imitari gloriantur. Hec ita se habere maiorum produnt monumenta, qui relatione sua posteritatem instruere studuerunt, quisque principum quo calle mortalium iter triuerit. Quorum nos studium imitantes, nolumus esse uel presentibus inofficiosi, uel futuris inuidi, sed Actus uitamque Deo amabilis atque orthodoxi  imperatoris Ludouici, stylo licet minus docto, contradimus. Fateor enim, et absque fuco adulationis dico, quia succumbit cuiusque, non dico meum, quod perexiguum est, sed magnorum ingenium, materie  tante. Etenim auctoritate diuina discimus, sanctam Sapientiam docere sobrietatem, sapientiam et iustitiam, et uirtutem, quibus nichil est dulcius in uita hominibus: quarum ille ita comitatui indiuise adhesit, ut nescires potius quam in eo admirari deberes. Quid enim eius sobrietate sobrius, que alio nomine frugalitas siue temperantia nominatur? Ita enim ea usus est, ut illud uetustissimum prouerbium et ad celum usque celebratum ei fuerit familiarissimum, quo dicitur: Ne quid nimis. Sapientia uero delectabatur ea quam Scripture auctoritate didicerat dicente: Ecce timor Domini, ipsa est sapientia. Iustitiam porro quanto coluerit affectu, testes sunt qui eius nouere studium quo flagrabat, ut quisque hominum ordo ordini suo iusta persolueret, et Dominum  super omnia, proximum uero tanquam se diligeret. Iam uero uirtus adeo ei coaluerat, ut tot ac tantis pulsatus malis, lacessitus tam priuatis quam externis iniuriis, nullo tamen, Deo custode, pectus eius inuincibile  potuit iniuriarum pondere frangi. Uni tantummodo ab emulis ascribebatur culpe succubuisse, eo quod nimis clemens esset. Nos autem cum Apostolo dicamus talibus: Dimitte illi hanc iniuriam. Sed hec utrum uera sint necne, perlegens quisque scire poterit. Porro que scripsi usque ad tempora imperii, Adhemari nobilissimi et deuotissimi monachi relatione didici, qui ei ceuus et connutritus est. Posteriora autem, quia ego interfui rebus palatinis, que uidi et comperire potui, stylo contradidi.



INCIPIT NARRATIO uITAE.

Famosissimus regum, nullique suo tempore postponendus, Carolus, cum post obitum paternum, fratrisque Carlomanni infaustum occubitum, populi regnique  Francorum suscepisset unicum gubernaculum, inuincibile sibi arbitratus est adfore salutis prosperitatisque suffragium, si Ecclesie paci concordieque adminiculans, pacificos quidem sub unione fraterna arctius uinciret, rebelles autem equa seueritate percelleret, nec non et oppressis a paganis opem ferret, sed et ipsos Christiani nominis inimicos ad agnitionem confessionemque ueritatis quoquo modo perduceret. His igitur conatibus regni sui auspicia dedicans, et Christo tuenda et corroboranda committens, postquam res Francie, prout libuit et utile iudicauit, Deo annuente, composuit, ad Aquitaniam transiit, recidua bella meditantem, et Hunoldo quodam tyranno auctore, iam iamque in arma ruentem, bello aggressus est. Eius ergo terrore coactus  est idem Hunoldus et Aquitaniam linquere, et fuge subsidio uitam delitescendo atque oberrando seruare. His peractis, et rebus tam publicis quam priuatis pro opportunitate dispositis, reliquit Hildegardam nobilissimam piissimamque reginam in uilla regia, cuius uocabulum est Cassinogilus, gemina grauidam prole, et transiit Garumnam fluuium Aquitanorum et uasconum conterminum: quam regionem iamdudum in deditionem susceperat, Lupo principe se et sua eius nutui dedente. Ibidem etiam que opportunitas utilitasque dictauit expletis, statuit Pyrenei montis superata difficultate ad Hispaniam pergere, laborantique Ecclesie sub Saracenorum acerbissimo iugo Christo fautore suffragari. Qui mons cum altitudine celum pene contingat, asperitate cautium horreat,  opacitate siluarum tenebrescat, angustia uie uel potius semite commeatum non modo tantum exercitui, sed paucis admodum pene intercludat, Christo tamen fauente prospero emensus est itinere. Neque enim regis animus Deo nobilitante generosissimus, uel impar Pompeio, uel segnior esse curabat Annibale, qui cum magna sui suorumque fatigatione et perditione iniquitatem eius loci olim euincere curarunt. Sed hanc felicitatem transitus, si dici fas est, fedauit infidus incertusque fortune ac uertibilis successus. Dum enim que agi potuerunt in Hispania peracta essent, et prospero itinere reditum esset, infortunio obuiante, extremi quidam in eodem monte regii cesi sunt agminis. Quorum quia uulgata sunt nomina,  dicere supersedi. Rediens ergo rex, reperit coniugem Hildegardam binam edidisse prolem masculam. Quorum unus, immatura morte prereptus, ante pene mori quam sub luce uiuere cepit. Alter, prospero euentu materno fusus utero, infantilibus nutriebatur impendiis. Nati sunt autem anno incarnationis Domini nostri Iesu Christi septingentesimo septuagesimo octauo. Sed eum qui uiuidam promittebat qualitatem, cum per baptismatis sacramentum renasci contigisset, Ludouicum uocitari patri placuit, eique regnum, quod sibi nascendo dicauerat, contradidit. Sciens porro rex sapientissimus atque perspicacissimus Carolus, regnum esse ueluti corpus quoddam, et nunc isto, nunc illo incommodo iactari, nisi consilio et fortitudine, uelut quibusdam medicis, sanitas  accepta tutetur, episcopos quidem modo quo decuit sibi deuinxit. Ordinauit autem per totam Aquitaniam comites abbatesque, nec non alios plurimos, quos uassos uulgo uocant, ex gente Francorum; quorum prudentie et fortitudini, nulla calliditate, nulla ui obuiare fuerit tutum: eisque commisit curam regni, prout utile iudicauit, finium tutamen uillarumque regiarum prouisionem. Et Biturige ciuitati primo Humbertum, paulo post Sturbium prefecit comitem: porro Pictauis Abbonem, Petragoricis autem Widbaldum, sed et Aruernis Iterium, nec non Wallagie Bullum, sed et Tolose Chorsonem, Burdigalis Siguinum, Albigensibus uero Aimonem, porro Lemouicis Rothgarium.

Quibus rite peractis, Ligerim cum reliquis transmeauit  copiis, et Lutetias, que alio nomine Parisius uocatur, sese recepit . Post non multum sane tempus incidit ei desiderium dominam quondam orbis uidere Romam, principisque apostolorum atque doctoris gentium adire limina, seque suamque prolem eis commendare: ut talibus nitens suffragatoribus, quibus celi terreque potestas attributa est, ipse quoque subiectis consulere, perduellionumque, si emersissent, proteruiam proterere posset. Ratus etiam non mediocre sibi subsidium conferri, si a uicario eorum, cum benedictione sacerdotali, tam ipse quam et filii eius regalia sumerent insignia. Que res Deo prosperante pro uoto cessit. Ibidem Ludouicus eius filius, cunarum adhuc utens gestatorio, benedictione regnaturo congrua et regali insignitus est diademate,  per manus Adriani uenerandi antistitis . Peractis igitur omnibus que Rome agenda uisa sunt, rex Carolus cum filiis et exercitu pacifice Franciam repetiit: filiumque suum Ludouicum regem regnaturum in Aquitaniam misit, preponens illi baiulum Arnoldum, aliosque ministros ordinabiliter decenterque constituens tutele puerili congruos . Qui usque Aurelianam ciuitatem cunali est euectus gestamine. Sed ibi congruentibus eius etati armis accinctus, equo impositus, et in Aquitaniam est, Deo annuente, transpositus. Ubi dum non multis moratur annis, id est quatuor, gloriosus rex Carolus assiduos durosque Saxonibus inferebat referebatque conflictus . Inter quos cauens ne aut Aquitanorum populus  propter eius longum abscessum insolesceret, aut filius in tenerioribus annis peregrinorum aliquid disceret morum, quibus difficulter expeditur etas semel imbuta, misit et accersiuit filium iam bene equitantem, cum omni populo militari, relictis tantum marchionibus, qui fines regni tuentes, omnes, si forte ingruerent, hostium arcerent incursus. Cui filius Ludouicus, pro sapere et posse obedienter parens, occurrit ad Patrisbrunam  habitu uasconum cum ceuis sibi pueris indutus, amiculo scilicet rotundo, manicis camisie diffusis, cruralibus distentis, calcaribus caligulis insertis, missile manu ferens: hec enim delectatio uoluntasque ordinauerat paterna. Mansit ergo cum patre inde usque ad Herisburg cum eo uadens, usquequo sol ab alto declinans  axe, ardorem estiuum autumnali condescensione temperaret. Cuius extremo tempore licentia a patre accepta, hiematum in Aquitaniam rediit.

Ea tempestate Chorso dux Tolosanus dolo cuiusdam uasconis, Adelerici nomine, circumuentus est, et sacramentorum uinculis obstrictus, sicque demum ab eo absolutus. Sed huius neui ulciscendi gratia, rex Ludouicus et proceres, quorum consilio respublica Aquitanici regni administrabatur, conuentum generalem constituerunt in loco Septimanie, cuius uocabulum est Mors-Gothorum. Accitus autem idem uasco, conscius facti sui uenire distulit, donec obsidum interpositione fretus, tandem occurrit. Sed eorumdem obsidum periculo nichil passus, insuper muneribus donatus, nostros reddidit, suos recepit,  et ita recessit. Aestate uero subsequente, iussu patris Ludouicus rex Wormatiam simpliciter, non expeditionaliter uenit: et cum eo in hibernis perstitit . Ubi iam dictus Adelericus ante reges dicere causam iussus atque auditus, purgare obiecta uolens, sed non ualens, proscriptus atque irreuocabili est exsilio deportatus. Chorsone porro a ducatu Tolosano submoto, ob cuius incuriam tantum dedecus regi et Francis acciderat, Willelmus pro eo subrogatus est . Qui uasconum nationem, ut sunt natura leues, propter euentum supradictum ualde elatos, et propter mulctationem Adelerici nimis reperit efferatos. Quos tamen tam actu quam uiribus breui subegit, illique pacem imposuit nationi. Rex uero Ludouicus eodem anno  Tolose placitum  generale habuit, ibique consistenti, Abutaurus Saracenorum dux, cum reliquis regno Aquitanico conlimitantibus, ad eum nuntios misit, pacem petens et dona regia mittens. Quibus secundum uoluntatem regis acceptis, nuntii ad propria sunt reuersi.

Interea anno hunc sequente , patri regi rex Ludouicus Ingelnheim occurrit, inde Renesburg cum eo abiit. Ibique ense, iam appellens adolescentie tempora, accinctus est, ac deinde patrem in Auares exercitum ducentem usque ad Chuneburg comitatus, iussus est reuerti, et usque ad reuersionem paternam, cum Fastrada manere regina. Itaque cum ea hiemem exegit imminentem, patre in expeditione cepta permanente. At uero ipso ab expeditione  Auarica remeante, accepit ab eo mandatum in Aquitania redire, et fratri Pippino suppetias, cum quantis posset copiis, in Italiam pergere. Cui obediens, Aquitaniam autumni tempore rediit, omnibusque que ad tutamen regni pertinent ordinatis, per montis Cinisii asperos et flexuosos anfractus in Italiam transuehitur, atque Natalem Domini Rauenne celebrans  ad fratrem uenit. Cui coniunctus, iunctis uiribus Beneuentanam prouinciam ingrediuntur, cuncta obuia populantur, castro uno potiuntur. Hieme autem transacta, una ad patrem prospere regrediuntur, uno tamen audito offuscante eorum plurimam alacritatem, eo quod compererunt, fratrem suum naturalem Pippinum contra communem patrem rebellionem meditatum, pluresque nobilium  huius sceleris conscios atque irretitos et pessumdatos. Concite ergo pergentes ad patrem in Baioaria agentem, uenerunt in locum cui est uocabulum Salz, et ab eo gratissime sunt recepti. Quidquid autem superfuit estatis, autumni et hiemis, cum patre rege rex Ludouicus exegit . Magnopere enim curabat rex pater, ne regem filium aut nutrimenta honesta laterent, aut externa inherescentia in aliquo dehonestarent. Qui cum primo uere  a patre dimitteretur, interrogatus est ab eo, cur rex cum esset, tante tenuitatis esset in re familiari, ut nec benedictionem quidem, nisi ex postulato sibi offerre posset, didicitque ab illo quia priuatis studens quisque primorum, negligens autem publicorum peruersa uice, dum publica uertuntur in priuata,  nomine tenus dominus actus sit omnium pene indigus. uolens autem huic obuiare necessitati, sed cauens ne filii dilectio apud optimates aliquam pateretur iacturam, si illis aliquid per prudentiam demeret quod per inscientiam contulerat, misit illi missos suos, Willebertum scilicet, Rothomagensis postea urbis archiepiscopum, et Richardum comitem, uillarum suarum prouisorem, precipiens ut uille que eatenus usui seruierant regio, obsequio restituerentur publico: quod et factum est.

Quibus receptis, rex et prudentie sue monstrauit continuo documentum, et misericordie, que illi genuina probatur, patefecit affectum . Nam or dinauit qualiter in quatuor locis hiberna transigeret,  ut tribus annis exactis, quarto demum anno hiematurum se quisque eorum susciperet locus, Tehotuadum scilicet palatium, Cassinogilum, Andiacum, et Eurogilum. Que loca, quando quartum redibatur ad annum, sufficientem regio seruitio exhibebant expensam. Quibus prudentissime ordinatis, inhibuit a plebeiis ulterius annonas militares, quas uulgo foderum uocant, dari. Et licet hoc uiri militares egre tulerint, tamen ille uir misericordie, considerans et prebentium penuriam, et exigentium crudelitatem, simul et utrorumque perditionem, satius iudicauit de suo subministrare suis, quam sic permittendo copiam rei frumentarie, suos irretiri periculis. Quo tempore Albigenses tributo quo  in dando uino et annona grauabantur, sua liberalitate releuauit. Habebat autem tunc temporis Meginarium secum, missum sibi a patre, uirum sapientem et strenuum, gnarumque utilitatis et honest tis regie. In tantum autem regi patri hec placuisse dicuntur, ut hac imitatione stipendiariam in Francia interdiceret annonam militarem dari, et alia plurima corrigi iuberet, congratulans felicibus filii profectibus. Sequente porro tempore Tolosam uenit rex, et conuentum generalem ibidem habuit. Adefonsi Galletiarum principis missos, quos pro amicitia firmanda miserat cum donis, suscepit et pacifice remisit. Necnon et Bahaluc Saracenorum ducis, qui locis montuosis Aquitanie proximis principabatur, missos pacem petentes et dona ferentes suscepit et  remisit. Quo tempore uerens ne corporis natiuo superatus calore, in multimodos luxurie raperetur anfractus, cum consilio suorum, Hermengardam futuram reginam, claris ortam natalibus, ut pote filiam Ingrammi comitis, sibi sociauit. Ordinauit autem illo tempore in finibus Aquitanorum circumquaque firmissimam tutelam. Nam ciuitatem Ausonam, castrum Cardonam, Castamserram, et reliqua oppida olim deserta, muniuit, habitari fecit, et Burrello comiti cum congruis auxiliis tuenda commisit. Hieme transacta misit ad illum pater rex, ut ad se contra Saxones euntem, cum populo, quo posset, ueniret. Qui ire non differens, ad eum Aquasgrani uenit, et cum ipso ad Fremersheim, ubi placitum generale habuit, super ripam Rheni perrexit. In Saxonia  cum patre usque ad missam sancti Martini perdurauit. Inde a Saxonia cum patre exiit, et in Aquitaniam, magna hiemis exacta parte, concessit. Succedente uero estate, rex Carolus ad eum misit, mandans ut secum in Italiam proficisceretur: sed mutato consilio iussus est domi manere.

Rege autem Romam pergente, ibidemque infulas imperatorias suscipiente , rex Ludouicus Tolosam abiit iterum, atque inde in Hispaniam contendit. Cui Barcinone appropinquanti, Zaddo dux eiusdem ciuitatis tanquam subiectus occurrit, nec tamen ciuitatem dedidit. Quam transgrediens rex, et Ilerde superueniens, subegit illam atque subuertit. Qua diruta, et ceteris municipiis uastatis ac incensis, ad Oscam usque processit. Cuius agros segetibus  plenos manus militaris secuit, uastauit, incendit, et quecunque extra ciuitatem sunt reperta, incendio depascente sunt consumpta. Quibus expletis, imminente iam hieme, ad propria rediit. Redeunte porro tempore estiuo, imperator gloriosissimus Carolus Saxoniam petiit , mandans filio, ut et ipse, tanquam in eadem terra hiematurus, se subsequeretur. Quod ipse agere festinans, ad Neusciam uenit, Rhenum ibidem transiit, et patri concurrere accelerabat. Sed antequam ad eum ueniret, nuntio obuiauit paterno in loco cuius uocabulum est Ostfaloa, cum mandatis ne plus in ambulando fatigaretur, quin potius loco sibi opportuno castra metaretur, et se redeuntem ibidem operiretur. Tota enim  gente subacta Saxonum, uictor Carolus imperator iam redibat. Cui cum filius occurrisset, multo eum amplexatu deosculans, plurima illum gratiarum actione et laude extulit, utilitatemque obsequele illius, sepe iterando felicem se tali filio predicauit. Finito tandem diutino atque cruentissimo Saxonico bello, quod, ut ferunt, triginta trium annorum tempus occupauit, Ludouicus rex a patre dimissus, in regnum proprium ad hiberna sese cum suis collegit.

Hieme porro transacta , Carolus imperator tempus opportunum nactus, ut pote ab externis quiescens bellis, cepit circumire loca sui regni mari contigua. Quod dum Ludouicus rex comperisset, Rothomagum misso legato Hademaro, petiit eum  in Aquitaniam diuertere, et regnum quod sibi dederat inuisere, et ad locum qui Cassinogilus uocatur uenire. Cuius petitionem pater honorabiliter suscepit, et filio gratias egit: petita tamen negauit, et ut sibi Turonum occurreret mandauit. Quo filius ueniens, gratulabunde nimis ab eo susceptus, et in Franciam redeuntem uernum usque prosecutus est. A quo digrediens, in Aquitaniam regressus est. Aestate hanc sequente  Zaddo dux Barcinonensis suasus est a quodam sibi, ut putabat, amico, Narbonam usque procedere. Qui comprehensus, Ludouico regi est adductus, et patri Carolo itidem perductus. Ipso tempore Ludouicus rex coacto populo regni sui Tolose, de his que agenda uidebantur tractans deliberabat. Burgundione namque mortuo,  comitatus eius Fedentiacus Liutardo est attributus. Quam rem uascones moleste ferentes, in tantam erupere petulantiam, ut etiam homines illius alios ferro perimerent, alios igni comburerent. Qui uocati dum primum uenire detrectarent, quoquo modo ad causam dicendam uenerunt, et penas debitas pro talibus ausis dederunt, ita ut quidam talionis lege igni conflagrarent. His peractis, succedente tempore , uisum est regi et consiliariis eius ut ad Barcinonam oppugnandam ire deberent: diuisoque in tres partes exercitu, unam quidem Ruscellioni ipse permanens secum retinuit, alteri obsidionem urbis iniunxit, cui Rotstagnus comes Gerunde prefuit; tertiam autem, ne forte obsidentes urbem improuise ab hostibus occuparentur, ultra  urbem sedere premisit. Obsessi interea intra urbem, Cordubam miserunt auxiliumque poposcerunt. Rex uero Saracenorum protinus auxiliatus eis exercitum direxit. uenientibus porro his qui missi fuerant Cesaraugustam, relatum est eis de exercitu in uia sibi obuiam constituto. Erat autem ibi Willelmus primus signifer, Hademarus, et cum eis ualidum auxilium. Quod illi audientes, in Astures sese uerterunt, clademque eis improuise importauerunt, sed multo grauiorem reportauerunt. Quibus recedentibus, nostri ad socios urbem obsidentes reuersi sunt, et illis iuncti tandiu urbem obambientes, et nullum ingredi aut egredi permittentes, uexarunt, donec famis acerbitate coacti sunt etiam uetustissima ostiis coria  detrahere, et in cibum infelicissimum uertere. Alii autem mortem infelicissime preponentes uite, e muris semet precipites mittebant, aliqui uero spe animabantur inani, cogitantes quod Franci hiemis asperitate a ciuitatis cohiberentur obsidione. Sed hanc illorum spem abscidit prudentium uirorum consilium. Aduecta enim undecunque materia, ceperunt exstruere casas, ueluti in hibernis ibidem mansuri. Quod cernentes ciuitatis habitatores, a spe deciderunt, et ad desperationem ultimam uersi, suum principem Zaddonis cognatum tradiderunt, quem pro eo constituerant, nomine Hamur, et se et ciuitatem, concessa facultate secedendi, dediderunt hoc modo. Cum enim longa fessam obsidione nostri tenerent urbem, et iam iam capiendam aut tradendam  crederent, honesto ut decebat usi consilio, regem uocant, ut urbs tanti nominis gloriosum nomen regi propagaret, si illam eo presente superari contingeret. Suggestioni huic admodum honeste rex assensum prebuit. uenit ergo ad exercitum suum urbem uallantem, que indesinenti oppugnatione sex hebdomadibus perdurauit, et tandem superata uictori manus dedit. Tradita ergo et patefacta ciuitate, primo quidem die custodes rex illud destinauit, ipse autem ab eius ingressu abstinuit, donec ordinaret qualiter cum digna Deo gratiarum actione cupitam atque susceptam uictoriam eius nomini consecraret. Antecedentibus ergo eum in crastinum et exercitum eius sacerdotibus et clero, cum solemni apparatu et laudibus hymnidicis portam ciuitatis  ingressus, et ad ecclesiam sancte et uictoriosissime Crucis, pro uictoria sibi collata, gratiarum actiones Deo acturus, progressus est . Porro post hec Bera comite ibidem ad custodiam relicto cum Gothorum auxiliis, hiemandi gratia ad propria remeauit. Cui pater, comperto quod ei imminere uidebatur a parte Saracenorum periculo, fratrem Carolum suffragaturum mittebat: eique Lugduni agenti, et ad fratris adiutorium properanti, nuntius regis fratris occurrit, captam ciuitatem nuntiauit, et ne longius fatigaretur, edixit. Qui ab eodem loco regrediens, ad patrem est reuersus. Rege porro Ludouico in Aquitania hibernum agente tempus, pater rex eum mandauit uenire ad suum colloquium Aquisgrani, in Purificatione sancte Marie genitricis Dei. Cui  occurrens, et quousque placuit cum eo commorans, quadragesime tempore rediit. At succedente estate , cum quanto uisum est ei bellico apparatu in Hispaniam proficiscitur, profectusque per Barcinonam, et ueniens Tarraconam, quos ibidem reperit, cepit, alios fugauit, uniuersaque loca, castella, municipia, usque Tortosam uis militaris excidit, et flamma uorax consumpsit. Interea in loco, cuius uocabulum est sancte Columbe, diuisit copias suas in duo, quam maximam quidem partem secum contra Tortosam ducens: porro Isembardum, Hademarum, Beram, Burrellum cum reliquis expeditissime ad superiora dirigens, ut Ibero flumine transito, dum hostes in sedibus securi residerent, ab istis  insidiis ex improuiso eos aggrederentur, aut certe turbata regione, in pauorem soluerentur. Igitur rege Tortosam tendente, memorati uiri tandiu superiores in Iberi partes noctibus euntes, diebus siluarum lustra sectantes, obambulauerunt, usquequo Cingam et Iberum natando pariter transierunt. In quo itinere sex dies transigentes septima transmearunt. Qui ubi omnes incolumes euaserunt, terram hostium latissime uastauerunt, et usque uillam eorum maximam, que uilla-Rubea uocatur, peruenerunt. Unde nimis magnam predam sustulerunt, ut pote improuisis hostibus, et nichil tale unquam suspicantibus. Quibus gestis, iis qui euadere potuerunt hanc plagam longe lateque nuntiantibus, collecta est Saracenorum Maurorumque multitudo non minima, et  eis obuia constitit ad ostium uallis que dicitur uallis-Ibana. Cuius uallis natura est, ut ipsa in profundo iacens hinc inde preruptis atque altis cingatur montibus. Quam nisi Dei prouisio intrare prohibuisset, nostri absque ullo pene hostium labore lapidum ictibus poterant interire, uel in manus inimicorum deuenire. At dum illi uiam prestruunt, nostri autem aliorsum uiam apertiorem planioremque petunt, reputantes Mauri hec nostros non ob sui tantum cu stodiam, sed metu potius eorum facere, a tergo eos insequuntur. Porro autem nostri predam retro relinquentes, facies hostibus nudauerunt, restiterunt, Christoque iuuante ipsos terga uertere compulerunt. Quos autem apprehenderunt, necauerunt, et leti ad predam quam reliquerant redierunt: ac tandem  post dies uiginti sue digressionis, ad regem alacres, paucissimis suorum amissis, redierunt. Rex autem Ludouicus suos letanter recepit, et terra hostili usquequaque uastata domum rediit.

Sequenti uero tempore iterum rex Ludouicus expeditionem in Hispaniam parauit. Sed pater ne per semetipsum illuc pergeret eum impediuit. Preceperat namque tunc temporis fabricari naues contra Nordomannicas incursiones, in omnibus fluminibus que mari influebant. Quam curam etiam filio iniunxit Rhodanum et Garumnam et Silidam. Attamen misit ei missum suum Ingobertum, qui filii presentiam preferret, et uice amborum contra hostes exercitum duceret. Rege autem in Aquitania remanente ob supradictam causam, exercitus eius itinere prospero  Barcinonam uenit, ibique habito inter se consilio, quomodo hostibus clandestina possent superuenire irruptione, inuenerunt hunc modum: scilicet, ut naues transuectorias fabricantes, unamquamque earum in quaternas partirentur partes, quatenus pars quaterna cuiusque duobus equis uel mulis uehi posset, et preparatis clauis et marculis facile coaptari ualerent: pice uero et cera ac stupa preparatis, mox ut ad flumen ueniretur, compagum iuncture obcludi possent. Sic itaque instructi, maxima pars eorum cum predicto misso Ingoberto Tortosam petierat. At uero ii qui ad opus supradictum sunt deputati, Hademarus scilicet, Bera et reliqui, trium dierum emenso itinere   celo pro tecto utentes, igni [Al., foco] ne fumo deprehenderentur renuntiantes, siluis se die occulentes, nocte, quantum posse dabatur, iter agentes, quarto die Ibero compactis nauibus ipsi quidem sunt transpositi, equos autem natatui commiserunt. Quod factum magnum uoto eorum pepererat effectum, nisi fuisset acerrime deprehensum. Cum enim Abaidun dux Tortose littora Iberi obsideret fluminis, et illi quos supra diximus superiora illius modo predicto transmitterent, Maurus quidam lauandi gratia flumen ingressus, fimum a flumine uidit ferri equinum. Quo uiso, sicut sunt nimie calliditatis, adnatans fimumque comprehendens, et naribus admouens, exclamauit: Cernite, inquiens, o socii, moneo quam cauete. Nam hoc stercus non onagri est, uel cuiuscunque  animantis herbidis assueti pastibus, enimuero equina esse hec egesta constat: que certum est fuisse hordeum, et ob hoc equorum uel mulorum pabula; ideoque cautius uigilate, nam in superioribus fluminis huius, ut cerno, nobis parantur insidie. Extemplo duos suorum conscensis equis speculatum dirigunt. Qui, nostris uisis, quod uerum erat, Abaiduno renuntiant. At illi timore coacti, omnibus, que castrensis habitatio habuit, posthabitis atque dimissis, fuge se commiserunt: omniumque relictorum nostri potiti, in illorum papilionibus illa sunt nocte hospitati. Sed Abaidun collecta multa manu hostium, eis in crastinum preliaturus occurrit. Nostri tamen diuino freti auxilio, licet impares multoque numero inferiores, tamen hostes fugere compulerunt,  multaque eorum strage uiam fugientium impleuerunt. Et eo usque manus ab eorum cede non continuerunt, donec solis dieique lumine recedente, et umbra noctis terram occupante, lumina stellarum noctem solatura succederent. His gestis, Christo fauente, ad suos sese magno cum gaudio et opibus collegerunt. Diu etiam simul obsessa urbe domum repedarunt.

Porro anno huic proximo  Ludouicus rex per semetipsum Tortosam repetere statuit, habens secum Heribertum, Liutardum, Isembardum, ualidumque Francie supplementum. Quo perueniens, adeo illam arietibus, mangonibus, uineis et ceteris instrumentis lacessiuit et protriuit muralibus, ut ciues illius a spe deciderent, infractosque suos aduerso  marte cernentes, claues ciuitatis traderent. Quas ille rediens cum multo fauore patri retulit. Que res magnum Saracenis et Mauris pro talibus gestis incussit metum, uerentibus ne singulas ciuitates par sors inuolueret. Reuersus est igitur rex a ciuitate post quadraginta dies inchoate obsidionis, et in proprium se contulit regnum. At post anni instantis excursum , exercitum ordinauit, et Oscam cum misso patris Heriberto mittere statuit. Quo peruenientes qui missi fuerant, ciuitatem obsederunt, obuios quosque aut uiuos comprehenderunt, aut in fugam coactos compulerunt. Sed dum circa urbem sedentes, ignauiori se quam decuit studio resoluunt, imprudentes ac leues aliqui iuuenum propius muros  accedentes, uerbis quidem eos qui propugnaculis presidebant, primum lacessere, deinde missilibus incessere tentant. Oppidani porro contemnentes presentium paucitatem, absentium metientes seram occursionem, apertis portis prosiliunt. Pugnatum hinc inde est: cesi sunt ab utraque parte, et tandem illi sese in ciuitatem receperunt, isti autem ad castra mansuri redierunt. Protracta igitur obsidione, peracta uastatione, et quecunque uisa sunt contra inimicos agenda pro ire satisfactione, ad regem sunt reuersi, qui eo tempore in siluis uenationum occupabatur studiis. Erat enim tempus autumni perextremum. Receptis ergo suis ab expeditione premissa redeuntibus, rex hiemem sequentem, in suis consistens, pacifice exegit. At succedente estate ,  accito populi sui generali conuentu, retulit eis sibi delatum rumorem, quod quedam uasconum pars iam pridem in deditionem suscepta, nunc defectionem meditata, in rebellionem assurgeret, ad quorum reprimendam peruicaciam ire publica utilitas postularet. Hanc regis uoluntatem omnes laudibus prosequuntur: nec talia in subditis contemnenda, sed potius seuerissime resecanda testantur. Moto igitur et disposito prout oportuit exercitu, Aquas uillam peruenit, et ut ad se uenirent, qui infidelitatis insimulabantur, iussit. Sed illis uenire detractantibus, ad eorum uicinia deuenit, cunctaque eorum depopulari manu militari permisit. Ad ultimum cunctis que ad eos pertinere uidebantur consumptis, ipsi supplices uenerunt, et tandem ueniam perditis  omnibus magno pro munere meruerunt. Superato autem pene difficili Pyrenearum transitu Alpium, Pampalonam descendit: et in illis quam diu uisum est moratus locis, ea que utilitati tam publice quam priuate conducerent ordinauit. Sed cum per eiusdem montis remeandum foret angustias, uascones natiuum assuetumque fallendi morem exercere conati, mox sunt prudenti astutia deprehensi, consilio cauti atque cautela uitati. Uno enim eorum, qui ad prouocandum processerat, comprehenso atque appenso, reliquis pene omnibus uxores aut filii sunt erepti, usquequo eo nostri peruenirent quo fraus illorum nullam regi uel exercitui posset inferre iacturam.

His gestis, in propria rex populusque eius Deo  propitio concessit . Et regis quidem ab ineunte etate, sed tunc quam maxime, circa diuinum cultum et sancte Ecclesie exaltationem piissimus incitabatur animus; ita ut non modo regem, sed ipsius opera potius eum uociferarentur sacerdotem. Nam totius Aquitanie qui uidebatur clerus, antequam ei crederetur, ut pote sub tyrannis agens, magis equitationi, bellice exercitationi, missilium librationi, quam diuino cultui operam dare nouerat. Regis autem studio undecunque adductis magistris, tam legendi quam cantandi studium, nec non diuinarum et mundanarum intelligentia litterarum, citius quam credi poterat coaluit. Precipue tamen affectu illorum ducebatur, qui cuncta sua pro Domini amore  relinquentes, speculatiue uite curabant fieri participes. Nam antequam Aquitania sub eo regeretur, collapsus erat in ea huiuscemodi ordo; at sub eo adeo conualuit, ut etiam ipse fraternum aui Carlomanni imitari gestiens memorabile exemplum, ipse quoque theorice uite culmina niteretur comprehendere. Sed huius uoti ne compos fieret, obicem se prebuit refragatio patris, uel potius diuine uoluntatis nutus, qui tante pietatis uirum noluit sub cura sue solius salutis delitescere: sed potius per eum, et sub eo, multorum salutem adolescere. Et quidem multa, ut dictum est, ab eo sunt in eius ditione reparata, imo a fundamentis edificata monasteria, sed precipue hec: monasterium sancte Marie et sancti Petri de Ferrariis, quod  antiquitus Bethlehem uocabatur, in cuius curia pater eius Pippinus occidit leonem, et ipsemet a Stephano papa Romano in regem honorifice consecratus est in eadem ecclesia; monasterium sancti Filiberti, monasterium sancti Florentii, monasterium Carroffi, monasterium Concas, monasterium sancti Maxentii, monasterium Menate, monasterium Magniloci, monasterium Musciacum, monasterium sancti Sauini, monasterium Masciacum, monasterium Nouiliacum, monasterium sancti Theotfridi, monasterium sancti Pascentii, monasterium Dosora, monasterium Sollemniacum, monasterium puellare sancte Marie, monasterium puellare sancte Radegundis, monasterium de uera, monasterium de Utera in pago Tolosano, monasterium ualada in Septimania, monasterium Aniane,  monasterium Galune, monasterium sancti Laurentii, monasterium sancte Marie quod dicitur in Rubine [Orubione], monasterium Caunas, et cetera plurima, quibus ueluti quibusdam lychnis totum decoratur Aquitanie regnum. Hoc eius exemplum non modo episcopi multi, sed et laici quamplurimi emulati, collapsa restaurabant, et noua monasteria certabant instituere; quod cernere oculis est. In tantam denique felicitatem respublica Aquitanici regni profecerat, ut proficiscente quolibet rege, uel in palatio residente, uix aliquis reperiretur se conquerens aliquid a iure perpessum. Tribus enim diebus rex per singulas hebdomadas rei iudiciarie intererat. Nam quadam tempestate misso Archambaldo Commentariensi Imperii, dum ei quedam ferenda  filio referendaque commisisset, et ille ordinationem hanc, ut uiderat, rediens patri retulisset, adeo exsultasse dicitur, ut pre nimia alacritate lacrymis fluxerit, et circumstantibus, O, inquit, socii, uictos nos gratulemur ab huius iuuenis senili sagacitate. Unde quia seruus fuit Domini fidelis in commisso, prudens in augmentando sibi tradito talento, constitutus est potestatem habens in cuncta patrisfamilias domo.

Per idem autem tempus  mortuo iam pridem Pippino Italie rege, nuperrime autem Carolo itidem fratre res humanas relinquente, spes uniuersitatis potiunde in eum assurgebat. Misso enim pro quibusdam necessariis patrem consulendis Gerrico Capis prelato, cum in palatio moraretur, prestolans  perlatorum responsum, monitus est tam a Francis quam a Germanis ut ad patrem rex ueniret, eique propter assisteret: uideri sibi, dicentes, quod cum pater iam in senilem uergeret etatem, et acerbe ferret liberorum infortunatam defectionem, citam illius hec portenderent corpoream solutionem. Quod Gerricus cum regi, rex uero consiliariis retulisset, quibusdam uel pene omnibus uisum est salubre suggestum. Sed rex altiori consilio, ne forte per hoc se patri suspectum redderet, agere distulit. Hec tamen Diuinitas, pro cuius timore et amore facere noluit, ut sibi moris est amatores sui sublimius quam cogitari potest nobilitare, prudentius ordinauit. Pacem porro petentibus his, quos bello fatigare solitus erat, rex articulo duorum annorum  prestituto, libenter indulsit. Interea imperator Carolus considerans suum [se] in senectutem adclinem deuexum, et uerens ne forte subtractus rebus humanis, confusum relinqueret regnum, quod erat donante Deo, nobiliter ordinatum: scilicet ne aut externis quateretur procellis, aut intestinis uexaretur scissionibus, misit ad filium, eumque ab Aquitania euocauit. Quem uenientem clementer suscepit, tota estate secum tenuit, de his quibus eum indigere putauit instruxit: qualiter uidelicet sibi uiuendum, regnandum, regnum ordinandum, et ordinatum tenendum foret, monuit, et tandem imperiali eum diademate coronauit, et rerum summam penes eum futuram esse Christo fauente innotuit, et hoc peracto negotio reditum ad propria  concessit. Qui mense Nouembri a patre regrediens, Aquitaniam repetiit. Pater uero ueluti morti propinquus, crebris et peregrinis incommodis urgeri cepit. Nam mors ueluti quibusdam nuntiis aduentum suum iam iamque futurum, talibus prenuntiabat indiciis. Tandem itaque uitiis passionum inter se compugnantibus, et ualentiam eius impugnantibus, nature imbecillitas cessit, et lecto decubuit: et in dies atque in horas propinquior morti, prout uoluit suis scripto distributis, diem ultimum clausit, Francorumque regno pene ineluctabilem luctum reliquit. At uero in eius successore ueridica probata est Scriptura, que in talibus tribulantium consolans animos dicit: Mortuus est uir iustus, et quasi non est mortuus, similem enim sibi reliquit filium  heredem. Obiit autem quinto Kalendas Februarias idem piissimus imperator Carolus, anno Incarnationis Domini nostri Iesu Christi octingentesimo decimo quarto. Quo in tempore Ludouicus imperator concilium populo generale quasi quodam indixerat presagio, in Purificatione sancte Dei genetricis Marie, in loco cuius uocabulum est Tehotuadus.

Defuncto autem patre pie recordationis, missus est Rampo ad eum ab eis qui sepulturam eius curarunt, liberis scilicet et proceribus palatinis, ut et mortem eius mature cognosceret, aduentumque suum nullo modo comperendinaret. Qui cum Aurelianam deuenisset ad urbem, Theodulfus eiusdem urbis episcopus, uir undecunque doctissimus, causam  eius aduentus presensit: et uelocissime misso perlatore imperatori innotescere studuit, hoc tantummodo ei suggerendum iubens, utrum prestolaretur uenientem in urbem, an itinere aliquo ei occurreret uenturo ad urbem. Quam causam ille protinus commentatus agnouit, et ipsum uenire ad se iussit. Inde alium atque alium huiusce rei tristes suscipiens nuntios, post quintum diem ab eodem loco pedem mouit, et cum tanto, quantum passa est angustia temporis, populo iter arripuit. Timebatur enim quam maxime Wala, summi apud Carolum imperatorem habitus loci, ne forte aliquid sinistri contra imperatorem moliretur. Qui tamen citissime ad eum uenit, et humillima subiectione se eius nutui, secundum consuetudinem Francorum,  commendans subdidit. Post cuius ad imperatorem aduentum, emulati eum omnes Francorum proceres, certatim gregatimque ei obuiam ire certabant. Tandemque ad Haristallium prospero itinere peruenit, et die tricesimo postquam ab Aquitania promouit, palatio Aquisgrani pedem feliciter intulit. Mouerat autem eius animum iamdudum, quanquam natura mitissimum, illud quod a sororibus illius in contubernio exercebatur paterno: quo solo domus paterna inurebatur neuo. Cui incommodo mederi uolens, simul et cauens, ne quod per Odilonem et Hiltrudem olim acciderat, reuiuisceret scandalum, misit Walam et Warnarium, nec non et Lantbertum, sed et Ingobertum: qui Aquasgrani uenientes talibus, ne accidere possent, cautela prospicerent,  et quosdam stupri immanitate et superbie fastu reos maiestatis caute ad aduentum usque suum asseruarent. Nam aliqui eorum cum supplices ueniam inter iter agendum poposcissent, emeruerunt. Simul et precipiens ut populus ibidem consistens absque metu semet ibidem opperiretur uenturum. At uero Warnarius comes, inscio Wala et Ingoberto, accito nepote Lantberto, Hodoinum iam dicto obnoxium crimine, ad se uenire mandauit quasi comprehendendum, et regie uindicte obiectandum. Cuius ille insidias, ut pote admordente acriter conscientia, monitus preuidit, et quia declinare detrectauit, et ipse experiri meruit, et ipsi Warnario ultimam cladem importauit. Nam ad eum, sicut ille mandauerat, ueniens, et ipsum Warnarium confecit, et  Lantbertum cruris lesione non paruo tempore debilem reddidit; et ad ultimum ipse confossus gladio, interiit. Que cum nuntiata imperatori fuissent, animum illius ad misericordiam exitium flexit amici, in tantum ut Tullius [illius] quidam talium, qui pene iam imperatoris clementia uenia dignus uidebatur, luminum amissione mulctaretur. uenit ergo imperator Aquasgrani palatium, et a propinquis atque multis Francorum millibus cum multo fauore est receptus imperatorque secundo declaratus. Quibus expletis, studiosis sepulture paterne gratias egit, ac propinquis luctus acerbitate confectis, consolationis congrue contulit leuamen. Sed et quod deerat inferiis genitoris, promptissime suppleuit. Nam recitato  paterno testamento, nichil relictum est paternorum bonorum, quin secundum eius sectionem partiretur. Nihil enim ab eo intestatum est relictum. Sed quod ecclesiis metropolitanorum distribuendum censuit, subdiuisit superscriptione nominum, quarum partes fuere uiginti et una. Quod autem ornatui regio conducebat, posteriori reliquit etati. Statuit etiam quid, secundum morem Christianorum, filiis filiorumque filiis et filiabus, nec non et seruis ancillisque regalibus, sed et in commune omnibus pauperibus distribueretur. Que cuncta dominus imperator Ludouicus, ut scripta relegit, exsecutione operis compleuit. His peractis, imperator omnem cetum femineum, qui permaximus erat, palatio excludi iudicauit, preter paucissimas, quas famulatui regali  congruas existimauit. Sororum autem queque in sua, que a patre acceperat, concessit. Que autem nec dum tale quid consecute erant, ab imperatore meruerunt, et ad imperata sese uerterunt. Post hec imperator legationes ad patrem destinatas, ad se autem uenientes et susceptas diligenter audiuit, dapsiliter curauit, sumptuose muneratas remisit. Inter quas uel precipua fuit imperatoris Constantinopolitani, nomine Michelis, cui dominus Carolus missos miserat Amalarium Treuerorum episcopum, et Petrum Nonantule abbatem, pacis confirmande gratia. Qui reuertentes missos supra dicti Michelis secum adduxerunt Christophorum protospatharium, et Gregorium diaconem, ad imperatorem Carolum directos, super omnibus que scripta fuerant respondentes. Quos  cum imperator remitteret, simul cum eis misit missos suos Leoni substituto imperatori, Nortbertum Regiensem episcopum, et Richoinum Pictauum comitem: petens amicitiarum societatem et renouationem antiquarum, simul et pacti confirmationem. Eodem anno generalem conuentum Aquisgrani habuit, et per uniuersas regni sui partes fideles ac creditarios a latere suo misit: qui equi iuris tenaces existentes peruersa corrigerent, omnibusque ius congruum equo libramine penderent. Bernardum etiam nepotem suum iamdudum regem Italie ad se euocatum, et obedienter parentem, amplis muneribus donatum, ad proprium regnum remisit. Beneuentanorum itidem principem Grimoaldum non quidem uenientem, sed missos suos mittentem, pacto  et sacramentis constrinxit, ut singulis annis septem millia solidorum auri arce publice inferret. Eodem etiam anno duorum suorum filiorum, Lotharium in Baioariam, Pippinum in Aquitaniam misit, tertium uero Ludouicum adhuc puerilibus consistentem in annis secum tenuit. Eodem etiam tempore Herioldus, ad quem summa regni Danorum pertinere uidebatur, et qui pridem a filiis Godefridi regno pulsus fuerat, ad imperatorem Ludouicum confugium fecit, et iuxta morem Francorum manibus illius se tradidit. Quem rex susceptum in Saxoniam ire iussit, et tempus quo ei auxilium ferre posset ad recuperationem sui principatus, ibidem operiri. Quo etiam tempore Saxonibus atque Frisonibus  ius paterne hereditatis, quod sub patre ob perfidiam legaliter perdiderant, imperatoria clementia restituit: quod alii liberalitati, alii improuidentie assignabant, eo quod he gentes naturali feritati assuefacte, talibus habenis deberent cerceri, ne scilicet effrenes in perduellionis procacitatem ferrentur. Imperator autem eo sibi arctius eos uinciri ratus, quo eis beneficia largiretur, non est spe sua deceptus. Nam post hec easdem gentes semper sibi deuotissimas habuit.

Hoc anno  cursum uertente, perlatum est imperatori quod Romanorum aliqui potentes contra Leonem apostolicum prauas inierint coniurationes. Quos detractos atque conuictos idem apostolicus supplicio addixerit capitali, lege Romanorum in id  conspirante. Imperator autem audiens egre hec tulit, uelut a primo orbis sacerdote tam seuere animaduersa. Ideoque Bernardum Italie regem illuc misit, ut ipse resciens quid uerum quidue falsum de hac re rumor sparserit, per Geroldum sibi renuntiaret. Ipse autem Bernardus rex Romam uenit, que uisa sunt per missum supra dictum renuntiauit. Sed mox subsecuti missi eiusdem apostolici Leonis, Ioannes episcopus Silue Candide, et Theodorus nomenclator, nec non Sergius dux, Leonem apostolicum criminibus obiectis purgauere. Iusserat porro imperator ut Herioldo suppeditarentur Saxonici comites et Abotriti olim domino Carolo subiecti, quatenus regno proprio restitueretur, misso in hoc ipsum Baldrico legato. Qui cum Egidoram fluuium transissent,  deuenerunt in terram Nortmannorum, in locum cuius uocabulum est Sinlendi. Sed filiis Godefridi, licet magnis abundantibus copiis et nauibus ducentis, nolentibus cominus uenire et pugne se credere, ab inuicem secessum est: direptis incensisque omnibus que occurrere potuerunt, insuper et obsidibus quadraginta ab eodem populo susceptis. His gestis ad imperatorem in locum qui dicitur Patrisbruna, redierunt; quo omnis populus ad eius generalem conuentum coierat. Quo in loco principes Sclauorum Orientalium omnes primoresque uenerunt. Eodem anno Abulat Saracenorum rex triennem ab imperatore petiit pacem. Que quidem primum impetrata est, sed postea tanquam inutilis reiecta, et bellum Saracenis est indictum. Quo tempore Nortbertus  episcopus et Ricoinus comes a Constantinopoli regressi sunt, federisque pactum inter ipsum et Francos detulere gratissimum. Eadem etiam tempestate Romani, cum Leo apostolicus grauaretur aduerso incommodo, predia omnia que illi domocultas appellant, et nouiter ab eodem apostolico instituta erant, sed et ea que sibi contra ius querebantur direpta, nullo iudice exspectato, diripere et sibi conati sunt restituere. Quorum ceptis restitit Bernardus rex per Winigisum ducem Spoleti, certumque rerum nuntium de his omnibus direxit ad imperatorem.

Postquam imperator hiemis inclementiam serena ualetudine et tranquillo successu transegit ,  succedente estiui temporis gratissima blanditie, missi sunt ab eo qui dicuntur Orientales Franci, sed et Saxonici generis comites, contra Sorabos Sclauos, qui ab eius imperio dicebantur defecisse. Quorum conatus quam breuissime ac facillime, Christo donante, compressus est. Sed et uasconum citimi, qui Pyrenei iugi propinqua loca incolunt, eodem tempore iuxta genuinam consuetudinem leuitatis, a nobis omnino desciuerunt. Causa autem rebellionis fuit eo quod Siguuinum eorum comitem propter morum prauorum castigationem, quibus pene erat importabilis, ab eorum remouit prelatione imperator. Qui tamen adeo sunt duabus expeditionibus edomiti, ut sero penituerit eos incepti sui, deditionemque magno expeterent uoto. Inter hec  domini Leonis Romani antistitis dormitio nuntiatur imperatori, que euenit octauo Kalendas Iunii, anno uicesimo primo episcopatus sui: Stephanique diaconi in locum eius subrogatio, qui post sui consecrationem ad dominum imperatorem uenire non distulit. uix enim duobus exactis mensibus, summa cum festinatione ei occurrere festinauit. Premisit tamen legationem, que super ordinatione eius imperatori satisfaceret. Imperator autem eius aduentu precognito, Bernardo quidem nepoti eum comitari iussit. Sed et appropinquanti alios missos, qui eum cum debito honore perducerent, direxit. Ipse autem aduentum eius Rhemis sustinere statuit. Cui etiam obuiam Hildebaldum archicapellanum sacri palatii, Theodulphum episcopum Aurelianensem,  Ioannem Arelatensem, aliorumque ministrorum Ecclesie copiam, procedere iussit, infulis indutos sacerdotalibus. Ad ultimum imperator milliario processit a monasterio sancti confessoris Remigii, et tanquam beati Petri uicarium honestissime suscepit, descendentem ex equo excepit, et ecclesiam intrantem manu propria sustentauit: precinentibus pro tanta exsultatione uariis Ecclesie ordinibus, Te Deum laudamus, et reliqua. Quo hymno finito, laudes imperatori debitas clerus Romanus conclamauit, quarum finem dominus apostolicus oratione compleuit. His expletis, intra domus penetralia consessum est, expositisque causis sui aduentus, et benedictione panis ac uini simul participata, imperator ad ciuitatem rediit, dominus apostolicus ibidem remansit.  Sed in crastinum dominus imperator dominum apostolicum euocauit, conuiuio opulentissimo procurauit, donisque maximis honorauit. Similiterque die tertio a domino apostolico dominus inuitatur imperator, et multis uariisque est donatus munenibus. Et in crastinum, que fuit dies Dominica, imperator imperiali diademate coronatur, et benedictione inter missarum celebrationes insignitur. Et tandem his completis, dominus apostolicus, cunctis, que poposcerat, impetratis, Romam rediit. Imperator uero ad Compendium secessit, ibique missos Abdirahman filii Abulat regis suscepit et audiuit. Moratus autem ibidem uiginti uel eo amplius diebus, Aquisgrani hiematurus petiit.


 Iusserat sane imperator missos Saracenorum regis, semet precedere illuc uenturum. Quo cum peruenissent, ferme tribus detenti sunt mensibus. Post hec autem, cum eos iam tederet aduentus sui, permissu imperatoris redierunt. In eo etiam commorans palatio, ad se uenientem missum suscepit Leonis Constantinopolitani imperatoris, nomine Nicephorum. Legatio autem, excepta amicitia et societate, erat de finibus Dalmatarum, Romanorum et Sclauorum. Et quia nec hi presentes erant, nec Chadalo finium prefectus, neque sine illis hec dirimi poterant, missus est in Dalmatiam ad hec pacificanda et componenda Albigarius cum Chadalo earumdem finium principe. Ipso anno filii Godefridi quondam regis Nortmannorum, cum ab Herioldo  premerentur, miserunt legatos petentes ab imperatore pacem. Que legatio tanquam inutilis et simulata ab eo reiecta est, auxiliumque Herioldo contra eos datum. Eo anno luna Nonis Februarii defecit hora noctis secunda. Cometarum sidus portentuosum apparuit in signo Sagittatoris. Stephanus papa tertio mense postquam e Francia Romam rediit, ultimum diem clausit, et Paschalis pro eo cathedram Romani pontificatus subiit. Qui post expletam consecrationem solemnem, legatos cum epistola apologetica et maximis muneribus imperatori misit: insinuans non se ambitione, nec uoluntate, sed electione et populi acclamatione, huic succubuisse potius quam insiluisse dignitati. Huius legationis baiulus fuit Theodorus nomenculator, qui negotio peracto, et petitis  impetratis, super confirmatione scilicet pacti et amicitie more predecessorum suorum, reuersus est. Sub eodem anno, Quadragesime pene exacto tempore, ultime hebdomadis quinta feria, qua Dominice cene celebratur memoria, dum peractis omnibus que tanti diei solemnitas exigebat, imperator ab ecclesia in regiam se recipere uellet, porticus lignea, per quam redeundum erat, carie senioque confecta et humectatione continua putrefacta, fatiscentibus inferioribus, sub imperatoris pedibus comitumque illius collapsa, magnum fragore sui omni palatio incussit metum, uerentibus singulis ne ruine illius euentus imperatorem oppressisset. Sed a Deo, cui erat dilectus, a presenti discrimine est protectus. Nam cum uiginti uel eo amplius comitum cum eo ad  terram usque deciderint, uariasque incurrerint calamitates, ille nil tristioris incurrit iacture, preter imi pectoris locum, cui illisus est capulus ensis, ultimaque auris cutis paululum exspoliata; sed et crus illius iuxta inguina cuidam ligno impactum, cui tamen citissime est subuentum. Adhibito enim medicorum studio, quambreui pristine saluti est restitutus. uiginti namque peractis diebus Nouiomagum uenatum petiit. Quo peracto negotio, imperator generalem habuit conuentum Aquisgrani, in quo quantum feruoris circa diuinum cultum in arca pectoris gestaret, toto adnisu declarauit. Congregatis enim episcopis nobilissimoque sancte Ecclesie clero, fecit componi ordinarique librum, canonice uite normam  gestantem, in quo totius illius ordinis perfectio continetur, sicut reclusus ipse fatetur. In quo etiam inseri iussit cibi potusque atque omnium necessariorum summam, ut omnes tam uiri quam sanctimoniales, sub hoc ordine Christo seruientes, nullis prepediti necessitatibus, libera seruitute Domino omnium militare meminissent. Quem librum per omnes ciuitates et monasteria canonici ordinis sui imperii misit per manus missorum prudentium, qui illum in omnibus supra dictis locis transcribi facerent, debitaque atque conscripta exigerent stipendia ministrari. Que res magnum Ecclesie contribuit exsultationis tripudium, et piissimo imperatori debita cum laude immortale monumentum. Itidemque constituit idem Deo amabilis imperator Benedictum  abbatem, et cum eo, monachos strenue uite per omnia, qui per omnia monasteria monachorum euntes redeuntesque, uniformem traderent cunctis monasteriis, tam uiris quam sanctimonialibus feminis, uiuendi secundum Regulam sancti Benedicti incommutabilem morem. Considerans etiam idem piissimus imperator, non debere Christi ministros obnoxios esse humane seruituti, sed et multorum auaritiam abuti ministerio ecclesiastico ad proprium questum, statuit ut quicunque ex seruili conditione, conciliante scientia et morum probitate, ad ministerium altaris asciscerentur, primum manumittantur a propriis dominis, uel priuatis, uel ecclesiasticis, et tunc demum gradibus altaris induantur. uolens etiam unamquamque ecclesiam habere proprios  sumptus, ne per eiuscemodi inopiam cultus diuini negligerentur, inseruit predicto edicto ut super singulas ecclesias mansus tribueretur unus compensatione legitima, et seruo atque ancilla. Hec erat sancti imperatoris exercitatio, hic quotidianus ludus, hec palestrica agonia, spectante Deo, quo eius uita in sancta doctrina et operatione clarius eniteret, qui in pomparum sublimitate constitutus imitando Christum humilitate, altius eminebat. Denique tunc ceperunt deponi ab episcopis et clericis cingula balteis aureis et gemmeis cultris onerata, exquisiteque uestes, sed et calcaria talos onerantia relinqui. Monstro enim simile ducebatur, si ecclesiastice familie deputatus, conaretur aspirare ad secularis glorie ornamenta. At uero non tulit hanc sanctam  Deoque dignam imperatoris deuotionem humani generis inimicus, undique se impetentem, et ab omnibus Ecclesie ordinibus sibimet bella indicentem: sed cepit totis uirium copiis se expugnantem oppugnare, et per membra sua, Christi fortissimum bellatorem ui et astu, quo potuit, lacessere. Nam his rite ordinatis, postquam imperator in eodem placito filium primogenitum Lotharium imperatorem appellari et esse uoluit, et duorum filiorum suorum Pippinum in Aquitaniam, Ludouicum in Baioariam misit, ut scilicet sciret populus cuius deberet potestati parere: statim ei Abodritorum defectio nuntiatur, qui cum filiis Godefridi amicitias iungentes Saxoniam Transalbianam uexabant. Contra quos imperator  sufficientes copias dirigens, eorum motus Deo fauente compressit. Ipse autem uosagi lustra sectaturus, uenatum petiit. Interea uenatione ibidem iuxta morem Francorum expleta, cum hiemem exacturus Aquisgrani reuerteretur, nuntiatum est ei Bernardum nepotem suum ltalie regem, cui ipse maxima, ut rex fieret, apud patrem causa fuerat, consiliis quorumdam prauorum hominum adeo dementatum, ut ab eo desciuerit, omnesque ciuitates regni et principes Italie in hec uerba coniurauerint: sed et omnes aditus, quibus in Italiam intratur, positis obicibus et custodiis obserarint. Quod cum certis nuntiis referentibus, maximeque Rathaldo episcopo, et Suppone, certissime cognouisset, contractis undique copiis, tam ex Gallia quam ex Germania, cum maximo  exercitus robore Cabillonum usque peruenit. At Bernardus, cum se cerneret uiribus imparem et ad cepta inefficacem, ut pote a quo plurimi suorum quotidie deficerent, desperatis rebus ad imperatorem uenit, armisque depositis pedibus se eius prostrauit, confessus perperam se egisse. Cuius exemplum primores eius sunt secuti, et armis depositis se eius potestati et iudicio subdiderunt. Sed et concinnationes, quomodo ceptam rebellionem, et quare inchoauerint, et ad quem finem inchoata perducere uoluerint, quosue complices sibi allexerint, ad primam prodiderunt interrogationem. Fuerunt sane huius conspirationis auctores: Eggiddeo, regalium primus amicorum; Reginherius, olim comes palatii imperatoris, filius Reginherii [Ms., Meginherii] comitis;  sed et Reginhardus, prepositus camere regalis. Erant autem huius sceleris conscii quam plures clerici seu laici, inter quos aliquos episcopos huius tempestatis procella inuoluit, Anselmum scilicet Mediolanensem, Wulfoldum Cremonensem, sed et Theodulfum Aurelianensem . Postquam uero defectionis propalati sunt principes et custodie mancipati, Aquisgrani imperator, sicut decreuerat, hiematum regreditur, ibique usque dum sacram Pasche solemnitatem celebraret, remoratur. Post cuius festiuitatis transactam celebritatem, Bernardum hactenus regem eiusque fautores in supra dicto scelere, cum lege iudicioque Francorum deberent capitali inuectione feriri, suppressa tristiori sententia, luminibus orbari consensit, licet multis obnitentibus et  animaduerti in eos tota seueritate legali cupientibus. At uero licet imperator indulgentius ageret, ultio tamen eliminata ad effectum in aliquos est perducta. Etenim Bernardus et Reginherius dum impatientius oculorum amissionem et ablationem tulerunt, mortis acerbitatem sibi consciuerunt. Episcopos porro hac constrictos immanitate, ab episcopis reliquis depositos, monasteriis mancipauit. Ceterorum autem nullum uel uita priuari iussit, uel membrorum amputatione mulctari; sed secundum quod exigente culpa uisum est, alios exsiliari, alios iussit attondi. Post que nuntiatur imperatori proteruia inobedientium Brittonum, qui in tantam insolentiam eruperant ut unum suorum Marmonium [Marmanum] nomine  regem appellare ausi sint, subiectionemque omnimodis recusarint. Ad quorum insolentiam ulciscendam imperator undequaque aggregata militari manu, fines Brittonum aggrediens, proficiscitur, habitoque uenedis generali conuentu, prouinciam ingreditur, et paruo tempore et labore cuncta populatur, donec interfecto Marcono [Marmonio supra], dum sarcinis castrensibus immeditatur, a quodam regiorum equorum custode, nomine Choslo, tota cum eo Britannia uicta succubuit et manus dedit, ad quascunque conditiones imperator uellet, denuo seruitura. Nam et obsides qui et quanti iussi sunt, dati atque suscepti, et omnis terra secundum suam uoluntatem disposita est.

A quibus finibus Britannie ita pacatis imperator  pedem retulit, et Andegauorum urbem repetiit. Ubi dum Hermengardis regina longo fatigaretur incommodo, duobus diebus post regressionem imperatoris superuixit, et tertio die obiit, quinto Nonas Octobris. Quo anno eclipsis contigit solis uIII Idus Iulii. Curata autem regine sepultura, imperator per Rothomagum et Ambianorum urbem recto itinere se Aquisgrani ad hiberna contulit. Cui reuertenti et Heristallium palatium intranti, occurrere missi Sigonis Beneuentani ducis dona quam maxima deferentes, dominum suum a morte Grimoaldi predecessoris sui purgantes. Preterea aliarum nationum missi aderant, Abodritorum uidelicet, et Coduscanorum, et Timotianorum, qui Bulgarum societate relicta, nostris se nuper sociauerant. Sed et Liudeuiti  rectoris inferioris Pannonie missi ibidem aderant, accusantes Cadalum falso, ut post patuit, eo quod immanitas illius importabilis sibi foret. Quibus auditis, compositis ac dimissis, in eodem palatio imperator secundum suam dispositionem ad hiemandum se contulit.

 Ubi cum moratur, exhibitus est ei Sclaomirus Abodritorum rex a ducibus Saxonum. Qui cum insimularetur defectionis, nec obiectis obuiare quiuisset, exsilio est deportatus, regnumque eius Ceadrago filio Trasconis traditum. Eodem itidem tempore quidam Wasco Lupus, Centulli cognomento, in rebellionem assurgens, Werimum [Werinum] Aruernorum comitem, et Berengarium Tolosanum prelio lacesciuit. Ibidemque cum aliis plurimis fratrem  quoque Germanum [Gersandum] amisit, et tunc quidem fuge subsidio euasit. Post autem imperatori deductus, et causam dicere iussus, atque ratione uictus, exsilio est damnatus. Qua hieme imperator in eodem palatio conuentum publicum populi sui celebrauit: et renuntiantes sibi missos de omni suo regno, quos pro statu sancte Ecclesie restaurando deiecto, uel confirmando stante miserat, audiuit; et quidquid utile iudicauit, sancta impellente deuotione superaddidit, nichilque intactum reliquit, quidquid ad honorem sancte Dei Ecclesie proficere posse uisum fuit. Interea capitula quedam legibus superaddidit, in quibus cause forenses claudicare uidebantur, que hactenus ueluti pernecessaria  seruantur. Qua tempestate monitu suorum uxoriam copulam meditabatur inire. Timebatur enim a multis ne regni gubernacula uellet relinquere; sed compellebatur. Tandemque eorum uoluntati satisfaciens, et undequaque adductas procerum filias inspiciens, Iudith filiam Welfonis nobilissimi comitis in matrimonium iunxit. Aestate subsequente in Ingelenheim palatio populus eius conuenit ad eum. Ibidemque sui exercitus nuntios recepit, qui contra Liudeuiti apertam perduellionem comprimendam missi fuerant. Sed idem negotium remansit pene infectum. At uero pro his typho arrogantie inflatus Liudeuitus, quasdam conditiones imperatori per missos suos mandauit: quas si imperator impleret, ipse quoque eius preceptis ut  pridem pareret. Sed hec tanquam inutilia ab eo spreta atque reiecta sunt. Liudeuitus autem in sua perfidia remanere ratum ducens, ad perfidiam quoscunque poterat sibi sociabat. Post reuersionem sane exercitus a Pannonie finibus, Liudeuito in perfidia sua permanente, Cadolach [Cadolh] dux Foroiuliensis in febrem incidit et diem ultimum clausit, ac Baldricus eius loco successit. Qui cum primum in Prouinciam uenisset, et Carantanas ingrederetur partes, copias Liudeuiti iuxta Dragum fluuium cum paucis suorum fudit, et reliquos proturbans, omnes a suis finibus secedere compulit. Fugatus a Baldrico Liudeuitus, Borne occurrit Dalmatie duci ad Calapium fluuium consistenti. Sed Borna Goduscanorum [Dunscanorum] perfidia, an timore desertus,  incertum, suorum tamen iutus auxilio domestico, discrimen imminens tutus euasit, sed et desertores suos postea subegit. Interea Liudeuitus sequenti hieme Dalmatiam iterum ingressus, cuncta populari nititur; ferro que animata erant perimens, inanimata uero igni contradens. Cuius ui cum Borna obuiare nequiret, astu uiam nocendi quesiuit. Neque enim apertum ei bellum indixit, sed improuisis irruptionibus adeo et illum et exercitum eius protriuit, ut puderet ac peniteret eum talia molitum. Nam tribus millibus interfectis de illius exercitu, equisque ac uaria sibi suppellectile plurima direpta, regione sua eum excedere compulit. Que cuncta imperator Aquis consistens letus audiuit. Interea uascones natiua seditionis peste discordantes, a Pippino imperatoris filio ipso anno ita sunt edomiti, ut nullus eorum rebellare auderet. Pater enim eum ad hoc destinauerat. His peractis, imperator conuentum dimisit. uenationi congruo tempore operam dedit in Arduenna, atque hiematurus ad palatium Aquense est reuersus.

 In eodem palatio hieme superueniente, imperator coadunari populi frequentiam fecit. Quo tempore Borna de infestatione Liudeuiti conquestus, magnas adiutorii copias ab imperatore suscepit, que terram illius atterere possent. Que trina partitione diuise, primo uere terram ditionis illius ferro et igne pene omnem uastauerant, ipso Liudeuito castelli cuiusdam altitudine se protegente, et nec  ad pugnam nec ad colloquium procedente. Quibus reuersis domum Carniolenses et quidam Carantanorum, qui ad Liudeuitum se contulerant, Baldrico duci nostro manus dederunt. In palatio quoque Bera comes Barcinonensis, cum impeteretur a quodam uocato Sanila, et infidelitatis argueretur, cum eodem secundum legem propriam, ut pote quia uterque Gothus erat, equestri prelio congressus est et uictus. Sed cum lege in eum animaduertendum esset, ut capitali sententia tanquam reus maiestatis feriretur, imperatoris tamen clementia uite reseruatus est, et Rothomagum consistere iussus. Ipso tempore nuntiatum est naues piraticas tredecim a Nortmannie sedibus mare conscendisse, et predatum nostros fines appellere. Contra quas imperatoris  circumspectio custodiam fieri cum imperasset, a Flandrensi solo simul et ostio Sequane repulse, in Aquitaniam sese uerterunt, et uastato uico cuius uocabulum Buin, multaque onerate preda reuerse sunt. Hoc anno  dominus imperator hiberna tempora Aquisgrani peregit. In eadem hieme mense Februario, Aquis conuentus est celebratus, et tres cunei ad Liudeuiti terram uastandam directi, irruptaque imaginaria pace, que cum Abulat rege Saracenorum pacta uidebatur, bellum ei indictum est. In eodem anno Kalendis Maii conuentum alterum habuit imperator Nouiomagi, in quo regni partitionem, quam inter filios suos iamdudum fecerat, coram recitari fecit, et a cunctis proceribus qui tunc adfuere confirmari. Ibidem etiam missos Paschalis  apostolici, Petrum Centumcellensem episcopum, et Leonem nomenclatorem suscepit, audiuit, remisit. Atque inde digrediens Aquasgrani repetiit, et inde per Arduennam usque ad Rumerici montis altitudinem, uosagique latissimam uastitatem, totum quod superfuit dimidium estiui et autumni temporis transegit. Inter hec Borna uita priuato, successorem ei constituit imperator nepotem suum nomine Ladasdeum. Quo tempore nuntium suscepit mortis Leonis imperatoris Constantinopolitani, qui a domesticis suis et precipue a Michele interfectus est: qui etiam in loco eius substitutus est, conspiratoribus suis et maxime pretorianis militibus ei annitentibus. Eodem anno medio Octobri conuentus publicus in Theodonis uilla celebratur. Ubi denique  dominus imperator primogenito filio suo Lothario Ermengardam filiam Hugonis comitis uxorem cum solemni iunxit apparatu. Ubi etiam adfuere legati pape Romani, Theodorus primicerius, ac Florus, cum magnis uariisque muneribus. Imperatoris porro clementia, cum in aliis rebus semper admirabilis claruit, in hoc conuentu quammaxime, quanta in eius esset pectore, manifestissime patuit. Nam reuocatis omnibus qui contra uitam suam regnumque coniurauerant, non modo uitam membraque donauit, sed et possessiones, quibus legaliter fuerant priuati, cum magno liberalitatis testimonio restituit. Adalhardum etiam abbatem quondam Corbeie monasterii, sed tunc in sancti Filiberti monasterio  consistentem, magisterio priori reddidit. Itidemque fratrem eius Bernarium. a monasterio sancti Benedicti euocatum et reconciliatum, eidem cum fratre restituit loco. His completis ceterisque que utilitas poscebat explicitis, filium quidem Lotharium hiematum Wormatiam misit, ipse autem Aquasgrani reuersus est.

Anno hunc sequenti  dominus imperator conuentum generalem coire iussit in loco cuius uocabulum est Attiniacus. In quo conuocatis ad concilium episcopis, abbatibus spiritualibusque uiris, nec non et regni sui proceribus, primo quidem fratribus reconciliari studuit, quos inuitos attonderi fecerat, deinde omnibus quibus aliquid lesure intulisse uidebatur. Post hec autem palam se errasse confessus,  et imitatus Theodosii imperatoris exemplum, penitentiam spontaneam suscepit, tam de his quam que in Bernardum nepotem proprium gesserat: et corrigens si quid talium uel a se, uel a patre suo gestum reperire alicubi potuit, etiam plurimarum eleemosynarum elargitione, sed et seruorum Christi orationum instantia, nec non propria satisfactione, adeo Diuinitatem sibi placare curabat, quasi hec que legaliter super unumquemque decucurrerant, sua gesta fuerint crudelitate. Exercitum sane eodem tempore misit de Italia contra Liudeuitum in Pannoniam. Quo ille consistere non ualens, propriam reliquit ciuitatem, et ad quemdam principem Dalmatie ueniens, ab eo susceptus est intra ciuitatem. Qui tamen uersa uice susceptorem suum dolo confecit, et  ciuitatem suo dominatui subiecit. Et quanquam nostris nec pugnam intulerit, nec collocutus fuerit, tamen missis legatis et errasse se dixit, et ad dominum imperatorem uenire promisit. Nuntiatum est eodem tempore imperatori, quod custodes limitis Hispanici Sicorim fluuium transierint, Hispanie interiora penetrauerint, et cum magna preda prospere redierint, uastatis incensisque omnibus que obuiam se prebuerunt. Nec non et hi qui fines tuebantur Britannicos, Britanniam ingressi uastarunt regionem tam ferro quam igne, propter cuiusdam Britonis rebellionem, cuius nomen Wiomarchus fuit. Quibus peractis, prospere sunt regressi. Finito hoc placito, Lotharium filium suum dominus imperator in Italiam misit, et cum eo Walam affinem suum  monachum, sed et Geruntium [Geruncum] ostiarium: quorum consilio res Italici regni componeret, erigeret, tueretur, tam publicas quam priuatas. Pippinum autem filium cum in Aquitaniam mittere statuisset, prius illi coniugem filiam Theotberti comitis iunxit: et sic demum ad memoratas partes regendas direxit. Quibus dispositis, iuxta morem Francorum regum autumnale tempus uenationibus insumpsit, hiemandique gratia trans Rhenum, locum cuius uocabulum est Franconoford, petiuit. Ibique conuentum iussit fieri circumiacentium nationum , omnium scilicet qui trans Rheni consistentes fluenta ditioni Francorum obediunt. Cum quibus de omnibus que utilitati conducere uisa sunt, pertractans,  singulorum rebus congrue prospiciebat. In eodem conuentu Auarum legatio munera afferens adfuit. Missi Nortmannorum pacem renouantes et confirmantes non defuerunt. Quos auditos cum congrue remisisset, in eodem loco preparatis, ut dignum erat et tempori congruebat, nouo opere edificiis, hiemauit. In eadem uilla, Franconoford scilicet, imperator hieme exacta, Maio mense conuentum habuit Australium Francorum, Saxonum aliarumque gentium eis collimitantium. In quo duorum fratrum certamen, quod de regno magna altercatione inter se uertebant, congruo fine diremit. Erant autem Wilzi genere filii Liubi quondam regis. Nomina eorum fuere, Mileguastus et Celeadragus. Quorum pater Liubi dum Abodritis bellum indixisset, ab eis  interemptus est, regnumque primogenito contraditum. At cum nimis segniorem se quam res posceret in regia administratione exhiberet, circa iunioris honorem fauor populi declinauit. In qua altercatione ante presentiam imperatoris uenientes, requisita atque reperta uoluntate populi, iunior quidem princeps declaratur: ambos tamen imperator muneribus amplis donatos, et sacramentis deuinctos, et inter se et sibi dimisit amicos. Interea Lotharius filius domini imperatoris, cum, sicut supra dictum est, a patre in Italiam missus esset, et secundum uirorum qui cum eo missi erant consilium opportunitates negotiorum ordinasset, et quibusdam perfectis, quibusdam adhuc infectis, de singulis respondere et ad patrem de reditu cogitaret: rogatu Paschalis pape Romam,  imminente sancta Pasche solemnitate, adiit, atque ab eodem papa clarissima ambitione susceptus, ipso sancto die apud beatum Petrum diadema imperiale cum nomine Augusti suscepit. Post hec cum Papiam uenisset, aliquantisper necessitatibus semet impedientibus, ibidem moratus est, et sic ad patrem mense Iunio peruenit, perfecta nuntians, de inchoatis interrogans. Ad supplenda autem que minus perfecta erant, missus est Adalhardus comes palatii, adhibito sibi socio Mauringo. Gundulfo porro Metensi episcopo eodem tempore defuncto, clerus omnis populusque eiusdem Ecclesie, ueluti uno spiritu animati, Drogonem imperatoris fratrem sub canonico habitu nobilissime uiuentem, sibi poscunt dari sacerdotem; mirumque in modum tam imperatoris  quam procerum eius, sed et totius populi consensus, quasi quodam coagulo in unum coniurauit, ut omnes id uelle, nullus nolle reperiretur. Ideo imperator cum summo gaudio petitioni Ecclesie annuit, eisque quem petebant pontificem dedit. In eodem conuentu mors nuntiatur Liudeuiti tyranni, a quodam dolo interfecti. Imperator hoc placitum soluit, et alium conuentum Compendio tempore autumnali indixit. Sub hoc etiam tempore perlatum est imperatori, Theodorum primicerium sancte Ecclesie Romane et Leonem nomenclatorem luminibus priuatos, ac deinde decollatos in domo episcopali Lateranensi. Inuidia porro interfectoribus innascebatur, eo quod diceretur ob fidelitatem Lotharii eos qui interfecti sunt talia  fuisse perpessos. In qua re fama pontificis quoque ledebatur, dum eius consensui totum ascriberetur. Imperator autem dum ad hanc rem enucleatissime inuestigandam, Adalungum abbatem monasterii sancti uedasti, et Hunfridum comitem mittere curaret, Paschalis pape missi superuenerunt, Ioannes episcopus Silue Candide, et Benedictus archidiaconus sancte Ecclesie Romane, accusationi opponentes excusationem, et super ista imperatori examinationem offerentes. Quibus auditis, et cum congruo responso remissis, missos destinatos, ut iussum fuerat, Romam ire precepit, inuestigaturos de dubiis ueritatem. Ipse autem, prout uisum est, singulis in locis moratus, constituto tempore, id est Kalendis Nouembr. ad Compendium uenit. In quo placito legati  Romam missi redierunt, nuntiantes quod Paschalis papa ab interfectorum nece se cum plurimis episcoporum sacramento purgauerit, interfectores autem nequaquam exhibere potuerit: sed et eos qui interfecti sunt, meritis exigentibus talia perpessos asseuerauerit. Simulque secum presentabant missos ab apostolico directos, similia perferentes. Nomina legatorum sunt, Ioannes episcopus Silue Candide, Sergius bibliothecarius, Quirinus subdiaconus, et Leo magister militum. Imperator ergo natura misericordissimus, occisorum uindictam ultro persequi non ualens, quanquam multum uolens, ab inquisitione huiuscemodi cessandum existimauit: et cum responsis congruis missos Romanos absoluit. Eodem tempore quedam prodigiosa signa apparentia animum  imperatoris sollicitabant, precipue terremotus palatii Aquensis, et sonitus inauditi nocturno tempore, et puelle cuiusdam ieiunia duodecim mensibus omni cibo penitus abstinentis, crebra et inusitata fulgura, lapidum cum grandine casus, pestilentia hominum et animalium. Propter que singula piissimus imperator crebro fieri ieiunia, orationumque instantia, atque eleemosynarum largitionibus, Diuinitatem per sacerdotum officium monebat placandam: certissime dicens, per hec portendi magnam humano generi futuram cladem. Quo etiam anno, mense Iunio, natus ei est filius ex Iudith regina: quem tempore baptismi Carolum uocitare placuit. Eodem anno Eblus atque Asenarius comites, trans Pyrenei montis altitudinem iussi sunt ire. Qui  cum magnis copiis usque ad Pampilonam issent, et inde negotio peracto redirent, solitam loci perfidiam habitatorumque genuinam fraudem experti sunt. Circumuenti enim ab incolis illius loci, omnibus amissis copiis, in inimicorum manus deuenere. Qui Eblum quidem Cordubam regi Saracenorum miserunt; Asenario uero tanquam qui eos affinitate sanguinis tangeret, pepercere.

Interea cum Lotharius, ut predictum est, a patre missus Romam uenisset, libentissime ab Eugenio papa susceptus est . Cumque de his que accesserant quereretur, quare scilicet hi qui imperatori et Francis fideles fuerant iniqua nece perempti fuerint, et qui superuiuerent ludibrio reliquis forent  et haberentur: quare etiam tante querele aduersus Romanorum pontifices iudicesque sonarent, repertum est quod quorumdam pontificum uel ignorantia uel desidia, sed et iudicum ceca et inexplebili cupiditate, multorum predia iniuste fuerint confiscata. Ideoque reddendo que iniuste erant sublata, Lotharius magnam populo Romano creauit letitiam. Statutum est etiam iuxta antiquum morem, ut ex latere imperatoris mitterentur, qui iudiciariam exercentes potestatem, iustitiam omni populo facerent, et tempore quo uisum foret imperatori equa lance penderent. Que cum rediens filius patri retulisset, tanquam amator equitatis, et cultor ueritatis, magno gaudio perfusus est, eo quod oppressis inique releuatio pietatis occurrerit.


Tempore subsequenti dominus imperator conuentum a populo suo celebrari iussit tempore Maii mensis Aquisgrani . Quo consistenti legatio Bulgarum, qui diu in Baioaria, secundum preceptum eius, substiterant, ei adducta est audienda. Que maxime post pacis constitutionem de terminis fuit terrarum inter Bulgaros Francosque custodiendis. Adfuerunt etiam Britonum primores non pauci, subiectionem obedientiamque multis uerbis prosequentes: inter quos et Winemarchus [Supra Wiomarchus], qui ceteris auctoritate prestare uidebatur, quique insana temeritate atque stultissimis ausis in tantum processerat, ut etiam imperatorem propter suam insolentiam comprimendam, ad expeditionem in illas partes faciendam prouocauerit. Is ergo cum  diceret penitere se facti sui, et imperatorie fidei se commisisset, ab eo iuxta morem suum, qua clementia semper uti consueuit, misericorditer susceptus, et cum ceteris ciuibus muneribus donatus, atque ad natiuum solum est permissus redire. Qui tamen postea consuete perfidie non immemor, dum cunctorum que promiserat et que expertus fuerat, bonorum oblitus, uicinos suos domini imperatoris fideles incursare atque assiduis malis lacessere non obmitteret, ad id peruenit, ut oppressus a Lantberti hominibus, in propria domo cum omnium malorum fine terminum uite sortiretur. Dimissis ergo tam Bulgarorum missis quam Britannis, imperator exercitio uenandi se commisit uosagi secretis: iterum id agendum credens, usque quo mense Augusto  iuxta condictum generalem populis Aquasgrani reuersus est. Quo tempore pacem que a Nortmannis petebatur, mense Octobri iussit confirmari; factisque omnibus que in eodem placito et peragi et definiri uisa sunt, ipse quidem cum filio Lothario Nouiomagum concessit, minore Ludouico in Baioariam dimisso: factaque autumni temporis uenatione in Aquense palatium rediit. Ab hoc conuentu regredientibus Bulgarorum missis, litterasque imperatoris deferentibus, rex eorum minus grate que scripta sunt tulit, eo quod petita non impetrarit. Cum quadam ergo stomachatione eumdem nuntium remittens, mandauit ut aut communis finium terminus statueretur, aut quacunque poterat uirtute tueretur  limites suorum finium. Sed cum fama rumorem sparsisset, regem talia mandantem regno caruisse, imperator tandiu legatum tenuit, quousque misso Bertrico comite palatii, falsa esse que iactabantur comperisset. Rescita autem ueritate, missum infecto negotio remisit.

Ipso anno . Kalendis Februarii, Pippinus filius imperatoris ad patrem Aquis hiemantem peruenit. Cui ab imperatore cura commendata, ut paratus esset, si quid ex partibus Hispanie noui oriretur, qualiter obuiare posset, regressus est. Imperator uero Kalendis Iunii mensis ad Ingelheim uenit, ibidemque illi conuentus populi sui, secundum quod preceperat, occurrit. In eodem placito secundum morem suum multa que Ecclesie essent  utilia admonuit, statuit ac definiuit, legationesque tam a sancta sede Romana, quam a monte Oliueti, per Dominicum abbatem perlatas suscepit, audiuit. absoluit. Nec non duos duces, Ceadragum Abodritorum, et Tunglonem Soraborum, cum accusarentur, et probatio satis clara emineret, castigatos ad propria remisit. Nec non Herioldus a Nortmannie partibus cum uxore ueniens, Danorumque non parua manu, Magontiaci apud sanctum Albanum, cum suis omnibus, sacri baptismatis unda est perfusus, plurimisque muneribus ab imperatore donatus. uerens autem piissimus imperator ne ob tale factum negaretur ei habitatio soli naturalis, dedit ei quemdam comitatum in Frisia, cuius uocabulum est Riustri: quo se suosque, si necessitas exigeret,  tuto recipere posset. Interea cum Baldricus et Geraldus, ceterique Pannoniarum custodes finium adessent, adduxit Baldricus domino imperatori presbyterum quemdam nomine Gregorium, bone uite hominem, qui diceret organum more Grecorum posse componere. Quem imperator gratanter suscepit: et quia Deus illi que ante se inusitata erant in regno Francorum attribuebat, gratiarum actiones reddidit, ac Tanculfo sacrorum scriniorum prelato commendauit, publicisque stipendiis curare iussit et ea que huic operi necessaria forent preparare mandauit. Ipso interea anno medio Octobri cetum populi Germanicum coire iussit trans Rhenum, in uilla cuius uocabulum est Salz. In qua consistenti, perfidia atque defectio Aizonis nuntiata est, qui de  palatio domini imperatoris fugiens, ad ciuitatem Ausonam uenit, ibique receptus, Rodam subuertit; sed et resistere nitentibus non parum incommoditatis intulit. Castella que irrumpere potuit custodibus impositis fortiter communiuit. Sed et misso fratre suo ad regem Saracenorum Abdiraman nomine, ualidum contra nos exercitus robur accepit. Que quidem imperatoris animum commouerunt. Nil tamen propere gerendum ratus, consiliariorum suorum sententiam, quid tali facto opus esset, statuit operiri. Per idem tempus Hilduinus abbas monasterii beati Dionysii Romam monachos petitionis sue baiulos ad Eugenium sancte Romane sedis presulem misit, flagitans ossa beati Sebastiani martyris sibi transmitti.  Huius desiderio dominus apostolicus satisfaciens, per predictos missos sacratissimi militis Christi exuuias misit. Que religiosissime a predicto uiro suscepte, atque interim cum loculo uectatorio, ut allate sunt, iuxta corpus beati Medardi posite. Quibus ibi consistentibus, tantam Deus per presentiam aduentus eorum mortalibus attribuit uirtutum copiam, ut multitudo numerum excedat. Porro qualitas fidem superet, nisi eis auribus credatur quibus persuasum est nichil repugnare diuine iussioni, sed et omnia possibilia esse credenti.

Preterea Aizone infestante eos qui in nostris finibus consistebant, et precipue Ceritaniam uallensemque regionem usquequaque uastante eo usque immanitas illius processit, annitentibus Maurorum  et Saracenorum auxiliis, ut aliqui nostrorum castella et municipia que hactenus tenuerant relinquere cogerentur, plurimique etiam a nobis deficerent, et eorum se societati conferrent . Inter quos Willemundus Bere filius, eorum perduellioni cum plurimis federatorum se iunxit. Ad quos motus comprimendos, nostrosque roborandos, dum imperator exercitum illuc mittendum ordinat, premisit Elisachar abbatem, et Hildebrandum comitem, nec non et Donatum. Qui precedentes, iunctis sibi Gothorum Hispanorumque copiis, illorum proteruie pertinaciter restiterunt, Bernardo quammaxime Barcinone comite conatus eorum in irritum deducente. Quod cernens Aizo, exercitum a Saracenis petitum abiit pretorianum. Quem impetratum cum duce suo  Abumarum [ Amaruan ] Cesaraugustam et inde usque ad Barcinonam perduxit. Porro imperator Pippinum filium suum Aquitanie regem contra eos misit, simulque missos ex latere suo Hugonem et Matfridum comites. Quibus meticulosius quam decuit occurrentibus, tandiu more innexe sunt moris, quousque illi uastata Barcinone atque Gerunde regione, Cesaraugustam sese receperunt. Precesserunt sane hanc cladem terribiles ille sub tempore nocturno acies, humano sanguine rutilantes, ignisque pallore flagrantes. Imperator porro uenationi [Imperator porro Compendio annua suscipiens dona, his compertis, ad supra dictam marcam tuendam auxilia destinauit, et usque ad hiberna tempora uenationi, etc.] in saltibus Compendio et Carisiaco  contiguis institit. Eodem anno mense Augusto Eugenius papa diem ultimum clausit. ualentinus diaconus loco eius successit. Quo uix uno mense superstite, loco illius Gregorius presbyter tituli sancti Marci electus est, dilata consecratione eius usque ad consultum imperatoris. Quo annuente, et electionem cleri et populi probante, ordinatus est in loco prioris. Legati imperatoris Michelis eodem anno mense Septembrio Compendium uenerunt, munera attulerunt: nobiliter suscepti, opulentissime curati, liberaliter munerati, et prospere sunt regressi. Ipso anno Heinardus [Eginhardus], uirorum sui temporis prudentissimus, sancte deuotionis ardore incitatus, Romam misit, et corpora sanctorum Marcellini et  Petri, annuente papa, in Franciam fecit transuehi, et ualde decenter in proprio territorio propriisque sumptibus recondidit. Quorum meritis hactenus ibi multa uirtutum miracula operatur Dominus.

Mense Februario sequentis hiemis  conuentus habitus publicus Aquisgrani, ubi cum in aliis, tum maxime feruebat res in marca Hispanica nuper damnose ignominioseque peracta. Qua uentilata et enucleatissime inuestigata, hi reperti sunt huius culpe auctores qui ab imperatore prefecti sunt duces. Hos ergo solummodo honoribus ademptis luere iussit imperator culpam huius ignauie. Itidemque Baldrico duci Foroiuliensi dum obiiceretur et probatum esset eius ignauia et incuria uastatam a Bulgaris nostram regionem, pulsus est ducatu, et  inter quatuor comites eiusdem potestas diuisa. Equidem imperatoris animus natura misericordissimus semper peccantibus misericordiam prerogare studuit. At uero ii quibus talia prestita sunt, quomodo clementia illius abusi sunt in crudelitatem, post pauca patebit, cum claruerit quomodo pro uite beneficio, summam ei, quantum in se fuit, importauerint cladem. Ipso tempore Halitcarius Cameracensis episcopus, et Auffridus [Ansfridus] Nonantule monasterii abbas, a transmarinis partibus redeuntes, humanissime se susceptos a Michel retulerunt. Imperator sane estate sequenti in Ingelheim conuentum publicum habuit. Ibique missos pape Romani, Quirinum primicerium, et Theophylactum nomenclatorem, cum magnis muneribus uenientes,  et suscepit et remisit. Et cum in Theonis uillam deuenisset, famaque uenturos in nostros fines Saracenos peruulgasset, misit filium Lotharium ad eamdem Marcam, adiunctis illi Francorum ualidis multisque copiis. Qui cum preceptis paternis parens Lugdunum deuenisset, et nuntium prestolaretur partium Hispanicarum, Pippinus eius frater collocuturus aduenit. Ibidemque illis morantibus, missus rediit, dicens: mouisse quidem Saracenos Maurosque exercitum quam maximum, sed pedem continuisse, nec illo tempore longius in nostros fines processuros. Quibus auditis, Pippinus in Aquitaniam, Lotharius autem ad patrem prospere rediit. Interea filii Godefridi Danorum quondam regis, Herioldum regno expulerant. Sed cum imperator et  Herioldum iuuare uellet, et cum filiis Godefridi fedus pacis inisset, missis in hos ipsum cum ipso Herioldo comitibus Saxonicis, precepit ut agerent cum predictis, quatenus eum in societatem, ut pridem habuerant, susciperent. Herioldus autem harum morarum impatiens, insciis nostris, aliquas uillarum illorum igne iniecto concremauit, predamque abduxit. At illi putantes hec uoluntate nostrorum gesta, improuisis et nichil tale suspicantibus nostris superueniunt, transitoque Egidora flumine, castris pellunt, in fugam compellunt, potitique omnium in castra propria se recipiunt. Sed his gestis, cognoscentes rei ueritatem, et uerentes debitam ultionem, mittentes ad eos quibus talia intulerant primum.  deinde ad imperatorem, professi sunt errorem. Dehinc obtulerunt congruam uindicte satisfactionem: modum autem satisfactionis conferentes in imperatoris uoluntatem, dummodo firmitas pacis inconuulsa maneret. Quibus imperator pro uoto et petitione annuit. Bonifacius comes ab imperatore Corsice prefectus insule, cum fratre Beraldo aliisque adiunctis sibi conscensa parua classe, dum piratas peruagando maria requirit et non inuenit, Sardorum amicorum sibi insulam appulit: indeque alios gnaros marini itineris sibi assumens, in Africam profectus est, et transuectus inter Uticam et Carthaginem. Contra quem multitudo Afrorum conueniens, quinquies conflixit, inter quos et quosdam contigit oppetere nostrorum, quos aut multa  alacritas, aut inconsulta leuitas ad nimis audendum impulit. Bonifacius tamen sociis receptis ad naues se collegit, patriam repetiuit, inexpletumque atque inauditum metum prius Afris reliquit. Hoc anno bis deliquium lune contigit in Kalendis Iulii, et nocte Natalis Domini. Sed et annona quedam imperatori delata est a regione Wasconie, breuior frumento, nec tamen teres ut pisa, quam dixerunt descendisse de celo. Hiberna Dominus imperator Aquis exegit.

Hieme transacta cum Quadragesime sacrati dies celebrarentur, et instaret Pasche ueneranda solemnitas , intempesta nocte terremotus adeo ualidus exstitit, ut edificiis cunctis ruinam minaretur. Porro uenti uiolentia subsecuta, non modo  minora, sed etiam ipsum palatium Aquense, uehementia sui ita agitauit, ut etiam laterculis plumbeis, quibus tecta erat basilica sancte Dei genitricis Marie, maxima ex parte detegeret. Moratus est in eo palatio plurimis cogentibus necessitatibus, et publicis utilitatibus. Statuit Kalendis Iulii indidem proficisci, et Wormatiam ad celebrandum generalem populi conuentum properare. A qua dispositione eum mutare aliquantisper cegit rumor, qui sederat Nordmannos uelle trangredi statuta pacti et proprios fines, et Transalbianam regionem populari. Sed his aliter se habentibus, imperator secundum dispositionem loci et temporis aduenit, de his que uisa sunt studiose tractauit, annua dona suscepit, filiumque suum Lotharium in Italiam dimisit. In eo  etiam conuentu, comperiens clandestinas circa se eorum quos uite reseruauerat machinationes more cancri serpere, et multorum animos quasi per quosdam cuniculos sollicitare, statuit sibi contra eos quoddam propugnaculum erigere. Nam Bernardum eatenus Hispaniarum partium et limitum comitem, camere sue prefecit. Que res non seminarium discordie exstinxit, sed potius augmentum creauit. Sed cum necdum ii qui tali peste tabescebant, uulnus suum detegere possent ut pote quibus nulla copia ad peragendum que concupierant suppeteret, in aliud tempus hec differre statuerunt. Imperator autem his, ut opportunitas dictabat, explicitis, Rhenum transiit, Franconoford uillam petiit, ibique  quandiu bonum uisum est, et hieme propinquantia frigora siuerunt, uenationi indulsit: ac deinde circa missam sancti Martini, ad Aquasgrani se uertit, ibique et ipsam festiuitatem, et sancti Andree, nec non Natiuitatis Dominice, cum reliquis, ut decebat, peregit celebriter.

Circa tempus porro Quadragesimale, cum imperator loca mari circumiacentia peragraret, factionis inique principes ultra ferre non ualentes occultatum diu uulnus detegunt. Nam primum inter se primores federe quodam coniurant, deinde minores sibi aggregant. Quorum pars mutationis semper cupida, more canum auiumque rapacium, que alienum detrimentum suum querunt fieri suppletionis augmentum. Freti ergo multitudine et assensu plurimorum,  filium imperatoris Pippinum adeunt, pretendentes abiectionem sui, Bernardi insolentiam, et ceterorum despectionem: asserentes etiam eum, quod dictu nefas, thori paterni incestatorem: porro patrem adeo quibusdam prestigiis elusum, ut hec non modo non uindicare, sed nec aduertere posset. Oportere ergo, dicebant, bonum filium indigne ferre dedecus paternum, ablatisque e medio restituere patrem et menti et dignitati; et hoc agentem non solum fama uirtutis prosequeretur, sed etiam amplificatio regni terrestris, hoc nomine pretexentes culpam. His ergo incitamentis allectus iuuenis, cum eis et multis copiis suorum per Aurelianensem urbem, sublato inde Odone, et restituto Matfrido, Werimbriam usque uenerunt. At uero imperator ut eorum conspirationem  contra se et uxorem Bernardumque obstinatissime comperit feraliter armatam, Bernardum quidem fuge presidio se committere permisit; uxorem autem Lauduni esse, et in monasterio sancte Marie consistere uoluit; ipse autem Compendium petiit. Porro ii qui cum Pippino Werimbriam uenerunt, misso Werino [Infra, Warino] et Lantberto, aliisque quam plurimis, Iudith reginam ex ciuitate monasteriique basilica eductam, ad se perduci fecerunt. Quam usque adeo intentata per diuersi generis penas morte adegere, ut promitteret se, si sibi copia daretur cum imperatore loquendi, persuasuram quatenus imperator, abiectis armis comisque recisis, monasterio sese conferret, se etiam imposito uelo capiti itidem facturam. Quam rem quando plus cupiebant, tanto  facilius crediderunt. Missis enim cum ea aliquibus suorum, ad imperatorem usque deduxerunt. Cui cum ille secretius secum loquendi licentiam prestitisset, permittente illo ut mortem euadere posset, ipsa uelum sibi capiti superposuit: de attonsione porro sua imperator tempus deliberandi poposcit. Tanto enim imperator, aliis benigne semper uiuens, iniusto odio laborabat, ut tederet eos uite ipsius, cuius beneficio nisi illi uiuerint, iuste et legaliter uita caruissent. Redeunte ergo ad se regina, aliis quidem malis temperarunt, acclamationi autem uulgi consentientes, exsilio eam deportari et in monasterio sancte Radegundis retrudi iusserunt. Circa mensem Maium porro filius imperatoris Lotharius ex  Italia uenit, eumque in Compendio reperit. Ad quem uenientem se contulit tota illa factio inimica imperatoris; ipse tamen nichil tunc temporis patri intulisse uisus est dedecoris, probauit autem que gesta erant. Denique Heribertus Bernardi frater, luminum amissione mulctatus est contra uotum imperatoris, Odo consobrinus illius armis ablatis exsilio deportatus, tanquam eorum que Bernardo et regine acclamabantur conscii et fautores. In talibus ergo consistens, solo nomine imperator, estatem transegit. Cum autem instaret autumnalis temperies, ii qui imperatori contraria sentiebant alicubi in Francia conuentum generalem fieri uolebant. Imperator autem clanculo obnitebatur, diffidens Francis, magisque se credens Germanis. Obtinuit tamen sententia imperatoris  ut Niumagum populus conueniret. uerens porro ne multitudo contrariorum superaret paucitatem suorum fidelium, iussit ut unusquisque ad idem placitum ueniens, simplici uteretur commeatu. Precepit etiam comitem Lambertum finium sibi deputatorum custodiam habere. Helisachar abbatem iustitias facturum eo quoque direxit. Tandem ergo Niumagum uentum est, omnisque Germania eo confluxit, imperatori auxilio futura. Imperator autem uolens adhuc uires aduersariorum attenuare, Hilduinum abbatem culpans, interrogauit cur, cum simpliciter uenire iussus sit, hostiliter aduenerit. Qui cum negare nequiret, continuo ex palatio exire iussus est: et cum paucissimis hominibus iusta Patrisbrunnam in expeditionali tabernaculo hiemare. Walach  abbas iussus est ad monasterium redire Corbeie, ibique regulariter obuersari. Hec cum ii qui imperatori aduersaturi conuenerant, prouiderent, ad desperationem ultimam infracti uiribus sese uerterunt. Denique per totam noctem ceuntes, atque ad habitaculum Lotharii imperatoris filii conuenientes, hortabantur aut bello confligendum, aut aliquo secedendum absque imperatoris uoluntate. In qua deliberatione cum totam expendissent noctem, mane imperator filio mandat ne inimicis communibus credat, sed ad se tanquam ad patrem filius ueniat. Quibus ille auditis, licet dehortantibus qui circa illum erant, ad patrem uenit. A quo non est aspera increpatione inuectus, sed modesta lenitate correctus. Ingresso autem illo intra penita regie domus,  diaboli instigatione uulgus contra se cepit furere, processissetque furor usque ad mutuam cedem, nisi imperatoria prudentia prospexisset. Dum enim illi inter se tumultuantes, pene in uesanum furorem ruerent, imperator ad cunctorum aspectum cum filio processit. Quo facto, omnis illa feralis commotio conquieuit. Imperatoria enim oratione audita, omnis popularis tumultus facessit. Post hec imperator omnes illorum huius impie conspirationis principes sub priuata custodia asseruari precepit. Quos postea ad iudicium adductos, cum omnes iuris censores filiique imperatoris iudicio legali, tanquam reos maiestatis, decernerent capitali sententia feriri, nullum ex eis permisit occidi: sed usus, ut multis uisum  est, leniori quam debuit pietate, sibi tamen consueto benignitatis et clementie more, laicos quidem precepit locis opportunis attonderi; clericos uero in conuenientibus itidem monasteriis custodiri.

His peractis ad hiemandum imperator Aquasgrani secessit . Habuit autem per idem tempus secum semper Lotharium filium suum. Misit interea in Aquitaniam, coniugemque reuocauit, fratresque illius Conradum et Rodulfum iamdudum attonsos. Quam tamen coniugis honore non est dignatus, donec se legali prescripto modo ab obiectis purgaret. Quod postquam gestum est, in Purificatione sancte Marie, cunctis diiudicatis ad mortem uitam concessit. At Lotharium in Italiam, Pippinum in Aquitaniam, Ludouicum in Baioariam ire permisit:  ipse uero Quadragesimale tempus Pascheque solemnitatem in eo loco celebrauit. Paschalibus ergo peractis solemniis, ad Ingelheim imperator perrexit. Ipso denique tempore consuete misericordie non immemor, que, sicut de se ait Iob, ab initiis creuit cum illo, et de utero matris uidetur cum ipso egressa: eos, quos dudum exigentibus meritis per diuersa loca deputauerat, euocatos, bonis propriis restituit, et si qui attonsi fuerant, utrum sic manere, an in habitum pristinum redire uellent, facultatem contribuit. Dehinc imperator in partes Rumerici montis per uosagum transiit: ibique piscationi atque uenationi, quandiu libuit, indulsit, et filium Lotharium in Italiam direxit. Porro autumni tempore in Theodonis uillam conuenire generaliter suum  populum precepit. In quo loco tres legati Saracenorum a transmarinis partibus uenere  afferentes grandia munera sue patrie, odorum scilicet diuersa genera et pannorum. Qui pace petita et accepta, remissi sunt. Adfuit etiam Bernardus, qui modo predicto, fugiendo se saluans, diu in finibus Hispanie exsulauerat. Is ergo imperatorem adiens, modum se purgandi ab eo querebat, more Francis solito, scilicet crimen obiicienti semet obiicere uolens, armisque impacta diluere. Sed cum accusator, licet quesitus, deesset, cessantibus armis purgatio facta est iuramentis. Preceperat porro imperator ut huic placito filius eius Pippinus interesset. Sed ille conuentui semet subtraxit, post placitum autem aduenit.  Imperator autem uolens et hanc inobedientiam plurimamque in eo castigare morum insolentiam, secum eum morari iussit, et usque Natalem Domini secum Aquis tenuit. Sed ille ultra suum se uelle teneri grauatus, fugam capessit, et inscio patre in Aquitaniam concessit. Imperator uero in hibernis ut ceperat, Aquisgrani permansit.

Hiemis sane rigore transacto, et uernali successu reducto, nuntiatum est imperatori quosdam motus excitatos in Baioaria . Ad quorum compressionem festinus abiit, ad Ausburgum usque peruenit, insurgentia sedauit, continuo rediit, conuentumque publicum Aurelianis fieri iussit, ibique sibi Pippinum occurrere mandauit, qui licet inuitus occurrit.  Sed considerans imperator quorumdam malorum hominum consilia, filii animum tam minis quam promissionibus ad deteriora festinantium peruertere: maximeque Bernardum uerens, cuius consilio uti tunc dicebatur Pippinus , Ligeri transmeato, cum suo commeatu ad Iocundiacum palatium uenit, in territorio Lemouico situm. Quo uentilata utriusque causa, Bernardus quidem cum insimularetur infidelitatis, nec tamen usque ad congressionem probator procedere uellet, honoribus priuatus est. Pippinum uero ob prauorum morum corruptionem, sub custodia priuata Treueros perduci iussit. Quo cum duceretur, et indulgentius haberetur, a suis custodie noctu subducitur, et usque ad imperatoris reditum ab  Aquitania, quaquauersum ualuit et uoluit, peruagatur. Et tunc quidem imperator inter filios suos Lotharium atque Carolum quamdam diuisionem regni constituit. Que tamen ingentibus impedimentis, que dicenda sunt, pro uoto minime cessit. Eo porro tempore uisum est imperatori ab Aquitania secedere, sed post paucum tempus idem ad missam sancti Martini populum conuocauit, filiumque Pippinum fugientem ad se quoquo modo reuocare uoluit. Sed illo id refugiente, asperrima hiemis incubuit inclementia, primo quidem pluuiarum plurimarum inundantia, deinde humectationem terre glaciali rigore astringente, que adeo noxia fuit, ut subtritis pedibus equinis, rarus quisque foret qui uectione equorum uteretur. Fracto ergo exercitu  multo laboris incommodo, et improuisos excursus Aquitanorum subinde et moleste ferente, statuit imperator ad uillam cuius uocabulum est Restis uenire, ibique Ligeris amne transmeato, in Franciam hiematum redire. Quod et fecit, licet minus honeste quam decuit.

 Humano porro generi pacique contrarius diabolus, nequaquam ab infestatione imperatoris feriabatur, sed per satellitum suorum uersutias filios sollicitabat, persuadens illis quod pater illos ultro perdere uellet: non considerantes quod qui mitior hominibus externis esset, immanis non poterat effici suis. Sed quia corrumpunt bonos mores colloquia mala, et lapidum etiam duritiam mollis aque guttula sepius illisa terebrare solet, tandem ad id  uentum est ut filios imperatoris in unum cum copiis quibus poterant coire facerent, Gregoriumque papam aduocarent, sub ornatu quasi qui patri solus filios reconciliare deberet et posset: rei tamen ueritas post claruit. Imperator porro e contrario mense Maio Wormatiam uenit cum ualida manu, ibique quid agendum sibi foret diu deliberauit. Missisque destinatis, Bernardo scilicet episcopo cum reliquis, filios hortabatur ad se ueniendum et redeundum. Sed et papam Romane sedis conueniebat, ut si more predecessorum suorum aderat, cur tantas necteret moras non sibi occurrendo. Cum uero rumor usquequaque diffusus sereret de ceteris quod uerum erat, de papa uero Romano, quod ideo adesset ut  tam imperatorem quam episcopos excommunicationis uinculis irretire uellet, si qui inobedientes essent sue filiorumque imperatoris uoluntati: parum quid subripuit episcopis imperatoris presumptio audacie, asserentibus nullo modo se uelle eius uoluntati succumbere. Sed si excommunicaturus adueniret, excommunicatus abiret, cum aliter se habeat antiquorum canonum auctoritas. Tandem ergo conuentum est festiuitate sancti precursoris Christi Ioannis in locum qui, ab eo quod ibi gestum est, perpetua nominis ignominia notatus est, ut uocetur Campus-Mentitus. Quia enim ii qui fidem imperatori promittebant, mentiti sunt, locus in quo id contigit testis nequitie in suo nomine remansit. Cum autem haud procul inde aciebus ordinatis consisterent, iam  iamque ruendum in arma putaretur, nuntiatum est imperatori aduenire papam Romanorum. Quem uenientem imperator in ipsa acie consistens suscepit, licet indecentius quam debuit: imputans ei quod ipse sibi talem susceptionem preparauerit, qui inusitato modo ad se uenerit. Ductus autem papa in habitationem castrensem, multis assertionibus perdocuit, non se tantum iter ob aliud suscepisse, nisi quia dicebatur quod inexorabili discordia contra filios laboraret, ideoque pacem in utramque partem serere uellet. Audita uero parte imperatoris, mansit cum eo aliquot diebus. Remissus autem ab imperatore ad filios, ut pacem mutuam necteret: cum pene omnis populus partim donis abstractus, partim promissis illectus, partim minis territus, ad eos populumque  cum eis consistentem more torrentis deflueret, nequaquam ut fuerat iussus, est permissus redire. Tot ergo copiis inibi adductis, et imperatori subductis, adeo defectio in dies inualuit, ut in festiuitate sancti Pauli, plebeii contra imperatorem, adulando filiis eius, irruptionem facere minarentur. Quibus uiribus imperator obniti non ualens, filiis mandauit ne se populari direptioni exponerent. Cui remandant ut castris relictis ad se ueniat, se autem maturissime obuiam ipsi processuros. Quibus altrinsecus sibimet occurrentibus, imperator filios admonuit, equis desilientes, et sibi occurrentes, ut promissionis sue memores, tam sibi quam filio et uxori, illibata que olim promiserant conseruarent. Quos congrue respondentes osculatus, et ad castra  illorum est profectus. Quo peruenienti uxor subducitur, et ad Ludouici tabernacula conuertitur. Ipsum uero Lotharius ad sua cum Carolo admodum puero deduxit, et cum paucissimis in papilione ad hoc deputato consistere fecit. Post hec autem iam populo iuramentis obstricto, imperium inter fratres terna sectione partitur. Uxor patris a Ludouico rege recepta, exsilio iterum deportatur in ciuitatem Italie Tartonam. Gregorius papa talia cernens, cum maximo merore Romam regreditur; et duorum fratrum Pippinus in Aquitaniam, Ludouicus in Baioariam reuertitur. Porro Lotharius patre assumpto, et seorsum cum deputatis equitante atque priuatim manente, Merlegium uillam deuenit, ibique prout  libuit commorans, et que uisa sunt ordinans, ac populum absoluens, sed et conuentum populo Compendii indicens, uosagum per Mauri-Monasterium transiit, et Mediomatricum, que altero nomine Metis uocatur, peruenit. Qua relicta ciuitate, uiridunum appulit, et Suessionum urbem adiit. Ibique in monasterio sancti Medardi patrem sub arcta custodia esse precepit: et Carolo Prumie commendato, nec tamen attonso, ipse uenationi institit, donec autumni tempore, id est Kalendis Octobris, sicut erat constitutum, patrem secum ducens, Compendium uenit.

Ibique consistenti legatio Constantinopolitani imperatoris, Marcus archiepiscopus Ephesi, et Protospatharius imperatoris, ad patrem missa, occurrit, munera sibi deputata obtulit, patri missa subtraxit.  Quam ille, licet ad patrem missa, ad se tamen uenientem suscepit, audiuit tragediamque reportantem pene inauditam remisit. In eodem conuentu cum multi insimularentur deuotionis in patrem, defectionis in filium, quidam uerbis simplicibus., quidam iuramentis obiecta diluerunt. Miseratio tamen huiuscemodi rei, et talis rerum permutatio, exceptis auctoribus, omnes habebat. Unde uerentes sceleris conspiratores inauditi, ne uersa uice retrolapsa ferrentur gesta que erant, callido, ut sibi uisum est, cum aliquibus episcoporum utuntur argumento, ut pro his de quibus iam penitudinem gesserat imperator, iterum publica penitentia, armis depositis, irreuocabiliter quodammodo Ecclesie satisfacere iudicaretur: cum ne forenses quidem leges contra  unam culpam semel commissam bis inuehant uindictam, et nostra lex habeat non iudicare Deum bis in idipsum. Cui iudicio pauci contradixere, plures assensum prebuere, maxima pars, ut assolet in talibus, ne primores offenderent, uerbo tenus consensere. Adiudicatum ergo eum absentem, et inauditum, nec confitentem, neque conuictum, ante corpus sancti Medardi confessoris, et sancti Sebastiani martyris, arma deponere, et ante altare ponere cogunt: pullaque indutum ueste, adhibita magna custodia, sub tectum quoddam retrudunt. Expleto hoc negotio, missa sancti Martini, populus licentia accepta pro talibus gestis mestus ad propria reuertitur. Lotharius autem patrem suum ducens, Aquisgrani hiematum regreditur. Intra huius hiemis durationem,  gregatim populi tam Francie, quam Burgundie, nec non Aquitanie, sed et Germanie ceuntes, calamitosis querelis de imperatoris infortunio querebantur. Et quidem in Franciam Eggebardus comes, et Willelmus comes stabuli, quos poterant sibi in unione uoluntatis restituendi imperatoris coadunabant. A Germania porro Hugo abbas in Aquitaniam missus a Ludouico, et ab eis qui illuc confugerant, a Drogone scilicet episcopo et reliquis, Pippinum in hoc ipsum instigabat. Porro Bernardus et Warinus in Burgundia consistentem populum suasionibus accendebant, promissionibus alliciebant, iuramentis astringebant, et in unum uelle federabant.

 Hieme autem exacta, et uere iam roseam  faciem pretendente, Lotharius patre assumpto per pagum Hasbaniensem iter arripuit, et Parisiorum urbem petiit, ubi obuiam sibi fore cunctos fideles precepit. Cui Eggebardus comes et alii illius pagi proceres cum magna coacta manu, obuiam pro liberatione imperatoris pugnaturi processerunt: peruenissetque res ad effectum, nisi piissimus imperator, cauens et multorum periculum simul et proprium, ab hoc incepto precepto et obtestatione eos inhibuisset. Tandem ergo peruentum est ad monasterium sancti Dionysii martyris.

Pippinus uero ab Aquitania cum maxima manu exiens, et ad Sequanam usque ueniens, cum pontes dissipati nauesque alto demerse transitum prohibuissent, substitit. Porro Warinus et Bernardus  comites, plurimis sociorum ex Burgundie partibus coactis, et ad Matronam fluuium usque peruenerunt, et ibi partim asperitate et intemperie eris retardati, partim pro colligendis sociis suspensi, in uilla Bonogilo et iis prediis que circumiacent aliquot diebus consedere. Instabat sane sancte Quadragesime tempus. Cuius hebdomada prima, feria quinta, missi sunt ab illis legati, Rebaldus abbas et Gautselmus comes, ad Lotharium filium imperatoris, postulantes ut eis absolutus custodie uinculis imperator redderetur. Quorum si pareret postulationi, ipsi quoque ei causa apud patrem salutis et honoris olim dispositi forent. Sin aliter, etiamsi necesse esset, cum sui periculo eum requisituri: et resistentibus sibi in hac re cum armis, Deo iudice, essent obuiaturi.  Sane huic mandato respondit Lotharius, nullum plus se uel compati paterne calamitati, uel congaudere prosperitati: nec debere sibi imputari culpam senioris sibi oblati, cum ipsi eum destituissent ac prodidissent, neque carceralis custodie neuum sibi iure inuri, cum constaret hoc actum iudicio episcopali. Cum hac ergo satisfactione premissi legati remissi sunt ad eos qui se miserant. Commandati sunt Guerinus comes, et Odo, nec non Fulco et Hugo abbates, ad se uenirent: quatenus cum eis deliberaretur quomodo petitio eorum impleri posset. Precepit etiam filius eiusdem imperatoris Lotharius ut missi sibi in crastinum dirigerentur, qui tempus aduentus predictorum uirorum ab eo cognoscerent, et sic ad condictum diem sibi occurrerent,  de causa supradicta tractaturi. Etenim uero mutato consilio, cum his qui eius fauore ducebantur, relicto patre in monasterio sancti Dionysii, ipse Burgundiam petiit, uiennam usque peruenit, ibidemque statiua facere delegit. At uero ii qui cum imperatore remanserant, eum ad recipiendas imperatorias infulas hortabantur. Sed imperator, quanquam modo quo predictum est Ecclesie eliminatus communione, nequaquam tamen prepropere uoluit acquiescere sententie: sed Dominica, que in crastinum aduenit, in ecclesia sancti Dionysii episcopali ministerio uoluit reconciliari, et per manus episcoporum armis accingi consensit. In qua re tanta exsultatio populi excreuit, ut etiam ipsa elementa  uiderentur iniuriam patienti compati et releuato congratulari. Etenim usque ad illud tempus tanta incubuerat procellarum uis pluuiarumque uehementia, ut extra solitum aquarum superabundantia excresceret, statusque uentorum imperuiabiles fluminum alueos redderet. Sed in illius absolutione ita quodammodo uisa sunt coniurasse clementa, ut mox et uenti seuientes mitescerent, et celi facies in antiquam et multo tempore inuisam serenitatem rediret. Imperator ergo ab eo loco iter cepit, sed nequaquam filium abeuntem persequi, licet multis hortantibus, uoluit. Inde ergo Nantogilum, ac post uenit Carisiacum uillam regiam; ubi consistens opperiebatur filium Pippinum et eos qui trans Matronam residebant: sed et eos qui trans Rhenum ad Ludouicum  filium eius confugium fecerant, sed et ipsum filium, qui ad eum ueniebat, Ludouicum. Quo consistenti, medio Quadragesime tempore, arridente etiam letitia ipsius diei, et officii exhortante cantilena ecclesiastica, ac dicente: Letare, Hierusalem, et diem festum agite omnes qui diligitis eam; maxima multitudo fidelium suorum ibidem occurrit, congratulans communi letitie. Quos imperator benigne suscipiens, et pro fidei integritate gratias agens, Pippinum quidem filium in Aquitaniam cum letitia dimisit, ceteros autem ad loca sibi congrua redire letos permisit. Ipse autem Aquasgrani peruenit; ibique Iudith Augustam ab Italia reducentibus Rataldo episcopo, et Bonifacio, sed et Pippinum filium recepit. Porro Carolum iam dudum secum habebat. Ibidemque  Pasche solemnitatem cum solita deuotione peregit. Post cuius celebritatem per Arduennam siluam uenatione se exercuit: et post sancte Pentecostes festiuitatem, in partes Romerici montis uenationi atque piscationi operam dedit. Sane recedente filio imperatoris Lothario a patre et in partes predictas abeunte, remanserant in Neustrie partibus Lantbertus comes, et Matfridus, ceterique quamplurimi, qui easdem partes propria ui retinere nitebantur. Quam rem egre ferens Odo comes, et alii multi imperatoris partibus fauentes, contra cos arma corripiunt, eosque pellere illis locis nitebantur aut certe cum eis congredi. Que res cum segnius quam decuit administraretur, et minus caute circumspiceretur, non minimam calamitatem eis intulit.  Dum enim ex insperato illis hostes superuenerunt, illi autem minori quam res postulabat cautela uterentur, insistentibus hostibus terga nudauerunt. Ibique et ipse Odo cum fratre Willelmo interiit plurimisque aliis, ceteri salutem in fuge subsidio posuerunt. Quo negotio peracto, ii qui uictoria potiti sunt, cum neque ibi consistere posse satis tutum uideretur, neque Lothario se iungere ualerent, uerentes ne aut ibi consistentibus imperator superueniret, aut certe ad suos properantibus in itinere obuiaret, ad Lotharium quantocius mittunt, ut eis suppetias ferret quos tanti discriminis metus circumuallaret. Qui audito eorum periculo, et rebus gestis, deliberauit eis succurrere. Qua tempestate  Warinus comes cum plurimis sociis castrum Cabillonum utcunque muniuit; ut si aliquid ab aduersarum partium studiosis moliretur noui, sibi suisque foret receptaculo ac munitioni. Quod cum Lothario compertum foret, improuisus illuc aduenire disposuit, quod tamen facere nequiuit. Aduenit tamen, et oppidum circumdedit, que in circuitu ciuitatis erant incendio conflagrans. Pugnatum est acriter diebus quinque; et tandem ad deditionem primum urbs recepta est, post autem uersa uice crudelium uictorum more, primum quidem direptionibus ecclesie uastate, thesauri depredati, et communes copie direpte: ad ultimum uero ciuitas uoraci incendio depasta est, preter unam paruam basilicam que, stupendo miraculo, cum hinc inde cincta fuerit  seuientibus et lambentibus flammis, tamen non potuit aduri. Fuit autem consecrata Deo in honorem beati Georgii martyris. Nec tamen Lotharii uoluntas fuit ut ciuitas succenderetur. Acclamatione porro militari post urbem captam, Gotselinus comes, itemque Sanila comes, nec non Madalelmus uasallus dominicus, capite plexi sunt. Sed et Gerberga, filia quondam Willelmi comitis, tanquam uenefica, aquis prefocata est. Que dum geruntur, imperator cum filio Ludouico Lingonum ciuitatem aduenerat, in qua urbe huiuscemodi suscepit nuntium, qui eum ualde mestum reddidit. Et Lotharius quidem eius filius a Cabillono iter suscepit ad Augustodunum, indeque Aurelianam urbem peruenit, deinde in pagum Cenomanicum, in uillam cuius uocabulum est Matualis,  deuenit. At imperator cum suis maximis copiis, simul et Ludouico filio, eum sequitur. Quo audito, filius eius Lotharius, iamque suis receptis, non multo interuallo a patre castra fixit; ibique quatuor diebus legatis intercurrentibus moratum est. Quarta sane nocte Lotharius cum suis hominibus referre pedem ad posteriora cepit. Contra quem pater compendioso itinere obambulabat, usquequo peruentum est ad fluuium Ligerim prope castrum Blesense, quo Ciza fluuius Ligeri confluit. Positis hinc inde castris, occurrit etiam patri Pippinus filius cum quanto potuit militari apparatu. Infractus ergo uiribus Lotharius, supplex ad patrem uenit. Quem ille cercitum uerbis, et obligatum, tam ipsum quam proceres eius, quibus uoluit sacramentis, in Italiam  remisit, oppilatis angustiis itinerum, que in Italiam transmittunt, ne quis transire posset nisi licentia custodientium. Quibus peractis, Aurelianis usque peruenit cum filio Ludouico, ibique tam filio quam aliis reditu ad propria indulto Parisius ipse peruenit. Habuit autem eo tempore circa missam sancti Martini conuentum generalem in Attiniaco palatio, ubi cum multa perperam inolita purgare decreuisset tam in ecclesiasticis quam publicis rebus, tunc precipue fuerunt ista. Mandauit filio Pippino, per Ermoldum abbatem, res ecclesiasticas que in regno eius erant, quas uel ipse suis attribuerat, uel ipsi sibi preripuerant, absque cunctatione ecclesiis restitui. Missos etiam per ciuitates et monasteria transmisit,  statumque ecclesiasticum pene collapsum in antiquum statum erigi iussit. Itemque precepit ut missi per singulos comitatus irent, qui immanitatem predonum atque latronum, que inaudita emerserat, cohiberent, et ubi eorum maior uis incubuerat etiam comites uicinos et episcoporum homines ad tales euincendos et proterendos sibi asciscerent, et de his singulis sibi in proximo placito generali Wormatiam renuntiarent, quod futurum transacta hieme et suadente uernali gratia indixit.

 Transegit ergo imperator maximam partem hiberni temporis Aquisgrani. Indeque profectus est ad Theodonis uillam ante Natalem Domini, ubi etiam populus, cui preceptum fuerat, aduenit. Ubi consistens, contra quosdam episcopos de sui deiectione conquerebatur.  Sed cum quidam in Italiam confugissent, quidam uocati obedire noluissent, solus Ebo eorum qui impetebantur, adfuit. Qui cum rationis reddende causa super talibus urgeretur, causabatur se solum relictis omnibus, in quorum presentia hec facta fuerant, urgeri. At uero ceteri episcopi, cum obtenderent necessitatem presentie, excusarent autem uoluntatem innocentie, idem Ebo tandem moleste ferens talibus extediari, consilio petito aliquorum episcoporum, ipse in se quamdam confessionem predicauit, confirmauitque se et indignum sacerdotio et irreuocabiliter eo abstinere iudicauit; quod et episcopis et per eos imperatori contradidit. Quo facto, Agobardus Lugdunensis archiepiscopus, qui euocatus ad satisfactionem uenire distulit, cum ter esset euocatus,  ab Ecclesie presulatu semotus est, ceteris, ut diximus, in Italiam fugientibus. Sequenti uero Dominica, que sacre Quadragesime initium precedebat, in Metis ciuitatem dominus imperator, sed et episcopi, et populus uniuersalis illius conuentus uenit: et inter missarum celebrationem, septem archiepiscopi septem reconciliationis ecclesiastice orationes super eum cecinerunt. Atque omnes populi hoc uiso, pro plenaria restitutione imperatoris multas Deo gratias reddiderunt. Post que omnia, Theodonis uillam tam dominus imperator, quam qui eius populus erant, reuersi sunt: et Dominico sacro Quadragesime tempore inchoante, unumquemque ad propria redire precepit. Ipse autem Quadragesime tempus ibidem exegit, sed et Pasche solemnitatem  in Metis celebrauit. Post solemnitatem porro Paschalem, atque Pentecostes uenerabilem diem, ciuitatem uangionum, que nunc Wormatia uocatur, secundum condictum ad celebrandum conuentum generalem abiit: ubi ei etiam filius Pippinus occurrit, nec Ludouicus alter eius filius defuit. More autem suo imperator nequaquam conuentum istum a publica utilitate uacare passus est. Diligenter namque in eo examinare studuit quid quique missorum in diuersas partes directi egerint. Et quia aliqui comitum in repressione et exterminatione latronum segnes reperti sunt, diuersis sententiis eorum segnitiem condigna inuectione castigauit; filiosque et populum admonuit ut equitatem diligerent, raptoresque opprimerent,  bonos quosque et eorum possessiones ab oppressione releuarent, interminatus etiam seueriorem in eos se libraturum sententiam qui huic admonitioni non essent obtemperaturi. Cumque ab hoc placito populum dimitteret, et sequens in Theodonis uilla post Pascha constituisset, ad hiemandum Aquisgrani se contulit: filioque suo Lothario mandauit ut nobiles quosque suorum ad eumdem locum dirigeret, quatenus reconciliationis mutue inter se et illum ratio inuestigaretur. Augusta Iudith cum consiliariis imperatoris consilio inito, eo quod ualentia, ut uidebatur, imperatoris corpus mox destitueret, et mors ingrueret, et sibi et Carolo periculum immineret, nisi aliquem fratrum sibi asciscerent, coniectantesque nullum filiorum imperatoris tam conuenientem huic rei sicut  Lotharium, hortati sunt imperatorem ut ad eum missos pacificos mitteret et ad hoc ipsum inuitaret. Qui, ut paci semper studens, semperque dilector pacis atque amator firmitatis, querebat non modo filios, sed et inimicos sibi caritate uniri, libenter assensus est. In condicta porro uilla, et tempore prefinito, adfuere missi a filio, quos ipse precepit, plurimi, inter quos etiam Wala primus adfuit. Causa autem predicta uentilata, atque ad calcem perducta, imperator cum coniuge reconciliari uoluit, primum ipsi Wale dimissis quecunque in eos commiserat delictis, multa alacritate et benignitate cordis; mandauitque per eum et ceteros filio missos, ut quantocius ueniret. Quod si faceret, consultissime sibi futurum sciret. Qui redierunt, et filio rem retulerunt. Sed ne  mandatum imperatoris ad effectum perduceretur, morbus febrisque intercessit, et Walam quidem rebus humanis abduxit, Lotharium uero lectulo deiiciens, maximo tempore languere fecit. Imperator uero clementissimus natura, ut filium aduersa ualetudine correptum audiuit, per missos fidelissimos, scilicet Hugonem fratrem suum, et Adalgarium comitem, eum uisitauit, atque omnia eius incommoda rescire studuit: imitatus uidelicet beatum Dauid, qui, multis insectationibus lacessitus a filio, mortem tamen eius egerrime tulit. At uero postquam deseuiente languore conualuit, nuntiatum est imperatori, eo quod conditiones sacramentorum dudum promissas irrumperet, maximeque ecclesiam sancti Petri, quam tam auus eius Pippinus, quam pater eius Carolus,  nec non ipse in tutelam susceperant, homines eius crudelissima clade uexarent. Que res animum illius mitissimum adeo exasperauit, ut quodammodo extraordinarie, ut uidebatur, missos dirigeret, nullum pene ad tantum iter conficiendum spatium tribuens. Misit legatos ad Lotharium, commonens ne talia fieri permitteret: monens ut memor esset quia quando ei regnum Italie donauit, etiam curam sancte Romane Ecclesie simul commisit, et quam ab aduersariis defensandam susceperat, nequaquam a suis dirupi permitteret. Commonens etiam sacramentorum nuper ab eo sibi promissorum, ne forie obliuiscens atque paruipendens ea Diuinitatem offenderet. Quod sibi impune non futurum non ignoraret. Simul etiam  iubens parare sibi stipendiarias annonas, statiuasque congruas per omne iter, quod Romam transmittit. Dicebat enim se limina beatorum apostolorum inuisere uelle. Quod ne fieret, irruptio Nordmannorum in Frisiam impediuit. Ad quorum insolentiam comprimendam pergens, misit missos ad Lotharium, Fulconem scilicet abbatem, et Richardum comitem, nec non Adrebaldum abbatem. Quorum Fulco et Richardus responsum sibi a Lothario referrent: Adrebaldus porro Romam pergeret, Gregorium papam de necessariis consulturus, et uoluntatem imperatoris, ceteraque sibi iniuncta perlaturus. Sed Lotharius de his conuentus, nec non de rebus quarumdam ecclesiarum ablatis, que in Italia sunt, quibusdam annuit, quedam se non posse seruare respondit. Et Fulco  quidem atque Richardus imperatori a Frisia post fugam Nordmannorum reuertenti, talia nuntiant in Franconoford palatio: ubi ipse autumnalem exercens uenationem, hiematum Aquasgrani sese conuertit. At uero Adrebaldus Romam, ut iussum sibi fuerat, peruenit, dominum Gregorium papam egrotantem reperit, et maxime fluxu sanguinis, qui licet sensim, continue tamen ex naribus defluebat. Sed tanta alacritate et gaudio ad uerba imperatoris et compassiones eius recreatus est, ut profiteretur se pene incommoditatis proprie oblitum. Itaque et missum ad se opulentissime curauit apud se consistentem, et ditissime munerauit recedentem: mittens cum eo duos episcopos, Petrum Centumcellensis urbis, et Georgium regionarium Romane urbis simul  episcopum. Lotharius porro ut audiuit memoratorum episcoporum ad dominum imperatorem aduentum, misit Leonem, qui tum apud illum magni loci habebatur, Bononiam: qui magno intentato terrore, ultra progredi episcopos prohibuit. Adrebaldus tamen epistolam imperatori destinatam ab eis occulte suscepit, et cuidam suorum sub obtentu mendici, quousque Alpes transiret, ferendam commisit, ac post imperatori porrexit. Ea tempestate quanta lues mortalis populum qui Lotharium secutus est, inuaserit, miserabile est dictu. In breui enim, id est a Kalendis Septembris usque ad missam sancti Martini, hi primores eius uita excesserunt: Iesse olim Ambianensis episcopus, Helias Trecassine urbis episcopus, Wala Corbeiensis monasterii abbas, Matfridus, Hugo, Lambertus,  Godofridus, itemque filius eius Godofridus, Albertus comes Pertensis, Burgaretus quondam prefectus uenatoribus regalibus, sed et Richardus uix euasit. Non post multum et ipse moritur. Hi enim erant quorum decessu dicebatur Francia nobilitate orbata, fortitudine quasi neruis succisis euirata, prudentia his obeuntibus annullata. Sed his subruti sostendit Deus quam salubre, quam laudabile sit obseruare, quod ex ore eius probatur procedere: Non glorietur, inquiens, sapiens in sapientia sua, nec fortis in fortitudine sua, nec diues in diuitiis suis. Sed et imperatoris animum quis miretur digne, quanta hunc temperantia diuina gubernauerit clementia? Etenim hoc suscepto nuntio, nec in se exsultauit, nec morti  inimicorum insultauit; sed pugno pectore tunso, lacrymisque oculis oppletis, Deum illis propitium fieri cum ingenti gemitu precatus est. Hoc tempore Britonum impetus emotus est, sed tam facile conquieuit, quam imperator in eum spem posuit cui ueracissime dicitur: Subest enim tibi, Domine, cum uolueris, posse.

In ipsis etiam diebus, in quibus Purificatio beatissime semper uirginis Marie celebratur, conuentus quidem magnus, sed precipue episcoporum, Aquisgrani conuenit . In quo cum de aliis utilitatibus Ecclesie necessariis, tum precipue de his rebus questum est, quas Pippinus et sui multis Ecclesiis abstulerunt. Ob quam rem imperialis auctoritas et communis concilii commonitorium ordinatur, quibus  commoneretur Pippinus et sui cum quanto periculo res ecclesiasticas peruaserint. Que res prosperum suscepit exitum. Nam Pippinus monita pii patris sanctorumque uirorum libenter suscipiens, obedienter paruit, et omnia inuasa restitui etiam per annuli sui impressionem constituit. Proximum huic placito conuentum imperator in pago Lugdunensi habuit, tempore estiuo, in loco qui uocatur Stramiacus, cum Pippino et Ludouico filiis. Nam quod Lotharius non adfuit, inualentia egritudinis supra dicte obfuit. In quo causam ecclesiarum Lugdunensis atque uiennensis uacantium uentilari fecit, eo quod episcopi dudum illarum, Agobardus quidem iussus ad rationem non uenerit reddendam; Bernardus autem uiennensis adfuerit quidem, sed rursus fugam inierit.  Sed hec quidem res imperfecta remansit, propter absentiam, ut predictum est, episcoporum. Sed et causa Gothorum ibidem uentilata est, quorum alii partibus Bernardi fauebant, alii ducebantur fauore Beringarii Huronici [Hunroci] quondam comitis filii. Sed Beringario immatura morte prerepto, apud Bernardum potestas Septimanie quam maxima remansit, legatis illuc missis, qui ea que indigebant correctione in meliorem componerent statum. His peractis, et iam filiis populoque dimissis, imperator antumnali uenatione peracta, ad missam sancti Martini Aquisgrani rediit, et hiemem ibidem exegit, Natalem quoque Domini itemque Paschalem solemnitatem, iuxta morem debitum et sibi semper familiarissimum,  ibidem celebrauit.

 At uero mediante festiuitate Pascnan dirum semper ac triste portentum, id est comete sidus, in signo uirginis apparuit, in ea parte eiusdem signi qua penulam eius subtus, caudam uero serpentis simulque coruum constringit. Quod cum non more errantium septem siderum Orientem uersus peteret, per uiginti quinque dies, quod mirum est dictu, idem sidus et Leonis ac Cancri, nec non Geminorum transiens signa, in capite Tauri tandem sub Aurige pedes, igneum globum iubarumque prolixitatem deposuit, quas usquequaque porrexerat antea. Quam rem cum primum imperator talium studiosissimus conspexisset, constitit, et antequam quieti membra committeret, accitum quemdam, itemque me, qui  hec scripsi, et qui huius rei scientiam habere credebar, percontari studuit quid super hoc mihi uideretur. A quo cum tempus peterem quo faciem sideris considerarem, ac per hec rei ueritatem inuestigarem, et cognitam in crastinum nuntiarem, imperator ratus, quod erat uerum, tempus me redimere uelle, ne cogeret triste aliquid respondere: Perge, inquit, in menia huic domui contigua, et nobis que perspexeris nuntia. Noui enim a me hanc stellam nequaquam preterita uespera uisam, uel a te monstratam: sed scio hoc signum cometarium esse, de quo iam preteritis diebus locuti sumus. Quid autem portendere tibi uideatur, edicito. Cumque aliqua dicerem, et aliqua tacuissem: Unum est, inquit, quod adhuc silentio premis. Mutationem enim regni mortemque  principis hoc portento monstrari dicunt. Cumque ego testimonium Prophete in medium protulissem, quo dicitur, A signis celi ne timueritis que pauent gentes, ille solita usus magnanimitate et prudentia: Non alium inquit, timere debemus preter illum qui nostri et huius sideris creator est. Sed eius clementiam non satis laudare et mirari possumus, qui nostram inertiam, cum simus peccatores et impenitentes, talibus indiciis dignatur admonere. Quia ergo et me et omnes communiter hoc ostentum tangit, omnes pro posse et sapere ad meliora festinemus, ne forte misericordiam illo prerogante, et nostra impenitudine impediente, nos illa inueniamur indigni. His dictis, et ipse paulisper mero indulsit, et omnibus id facere iussit, et unumquemque ad sua  se colligere precepit. Noctemque illam, ut nobis perlatum est, peruigilem duxit, ac Dei laudibus et obsecrationibus oneratam, luci superuenienti presentauit. In cuius crepusculo ministros aulicos uocauit et eleemosynas quas largissime pauperibus ac seruis Dei, tam monachis quam canonicis, porrigi iussit; missarumque solemnia per quoscunque potuit celebrari fecit: non tantum sibi metuens, quantum Ecclesie sibi credite prospiciens. Quibus rite dispositis uti ordinauerat, uenatum in Arduennam perrexit. Quod ut dicebant, ultra solitum ei prosperrime cessit; omniaque que illo tempore illi placuere, prospero euentu cucurrerunt. Preterea, insistente Augusta et ministris palatinis, quamdam partem  imperii imperator filio suo dilectissimo Carolo Aquisgrani tradidit, sed quia inofficiosa remansit, a nobis quoque silentio premitur. Quam rem auditam cum fratres eius egre tulissent, mutuum iniere colloquium. Sed nil se contraire posse intuentes, et ceptum dissimulantes, motus patris, qui ex hoc accidisse uidebantur, facillime composuere. In his imperator tota estate consistens, indixit generalem conuentum, autumni tempore, id est Septembri mediante, in Carisiaco. In quo loco et tempore filius eius Pippinus ab Aquitania ad eum uenit, et ipsi conuentui interfuit. Ubi dominus imperator filium suum Carolum armis uirilibus, id est, ense, cinxit, corona regali caput insigniuit, partemque regni quam homonymus eius Carolus habuit, id est Neustriam, attribuit.  Itaque dominus imperator inter filios, quantum sibi possibile fuit, coagulo beneuolentie firmato, Pippinum in Aquitaniam, Carolum autem in portionem regni ipsi attributam dimisit. Et presentes quidem Neustrie prouincie primores Carolo manus dederunt, et fidelitatem sacramento obstrinxerunt: absentium autem quisque postea itidem fecit. In eodem loco et tempore pene omnes Septimanie nobiles adfuerunt, conquerentes aduersus Bernardum ducem illarum partium, eo quod illius satellites tam rebus ecclesiasticis quam priuatis, absque ullo respectu diuino humanoque, pro libito abuterentur. Unde petierunt ut dominus imperator sub sue protectionis munimine eos susciperet, et post hec tales missos in eamdem terram dirigeret, qui et potestate  et prudentia de ablatis equo libramine penderent, et auitam eis legem conseruarent. Ad quod peragendum missi sunt, secundum postulationem eorum, et domini imperatoris electionem, Bonifacius comes, et Donatus itidem comes: sed et Adrebaldus Flauiniacensis monasterii abbas. His rite peractis, imperator ab eo loco diuertit, et uenationi autumnali iuxta morem operam dedit, et ad tempora hiemalia exigenda se Aquisgrani collegit.

Qua hieme transacta, Kalendis Ianuarii seuus comete ignis in signo Scorpionis apparuit, non multo post solis occubitum. Cuius minacem uultum non multo post excessus Pippini est subsecutus. Interea Iudith Augusta, consilii quod pridem cum consiliariis aulicis ceterisque regni Francorum nobilibus  inierat nequaquam immemor, persuasit imperatori quatenus ad Lotharium filium suum missos mitteret, qui eum ad patrem inuitarent, ea conditione ut si fratris sui Caroli dilector et adiutor, tutorque et protector esse uellet, ueniret ad patrem, et sciret se ab eo omnium perperam gestorum indulgentiam adepturum; simul et medietatem imperii, excepta Baioaria, consecuturum. Que res tam Lothario quam suis per omnia utilis uisa est. uenit ergo iuxta condictum ad Wormatiam post Pasche solemnitatem . Quem pater cum multa alacritate suscepit, et dapsiliter suos curare precepit, et sicut mandauerat uniuersa peregit, in tantum ut ei datis triduo induciis, uniuersum imperium suum cum suis ipse diuideret, si ita liberet; ita tamen ut partium electio  penes imperatorem et Carolum maneret. Sin aliter uero, partitionem imperii imperatori et Carolo faciendam magis censeret. Itaque Lotharius cum suis diuisionem regni domino imperatori pro suo libitu committunt, affirmantes se hanc diuisionem nequaquam exsequi posse propter ignorantiam locorum. Igitur imperator cum suis, equo ut sibi suisque uisum est libramine, omne suum diuisit imperium, preter Baioariam, quam Ludouico reliquit atque ideo in partem eorum nemini cessit. His peractis, et filiis uniuersoque populo euocatis, data sibi optione, Lotharius a fluuio Mosa australem sibi partem tenendam delegit; occiduam uero Carolo fratri habendam reliquit, et ut haberet coram cuncto populo se  uelle uerbo signauit. Imperator uero letabatur in his, et cunctus populus talibus factis applaudens, omnia sibi placere dicebat. At uero Ludouici animum non parum hec gesta leserunt. Imperator porro pro his gestis Deo gratias agebat, filiosque monebat ut unanimes essent, et se alterutro tuerentur: et Lotharius quidem iunioris fratris curam gereret, cuius se spiritualem esse patrem meminisse deberet: Carolus autem tanquam patri spirituali et fratri seniori debitum honorem deferret. Cumque hoc tanquam uere pacis amator peregisset, et inter fratres mutuam dilectionem, et inter utriusque filii populum, quantum sibi posse datum est, alternum seuisset amorem, letus Lotharium in Italiam letum dimisit, multis muneribus ditatum, donatum benedictionibus paternis,  et monitum ne obliuisceretur saltem nuper sibi promissorum. Egit ergo Natalis Domini atque Pasche solemnitatem celeberrime Aquis.

 Ludouicus uero audiens huiusmodi patris erga fratres suos uoluntatem, et regni inter eos diuisionem, non tulit. Ideoque quidquid regni trans Rhenum fuit, sibi ascribendum putauit, et uindicandum statuit. Quod cum imperatori delatum esset, in transactam festiuitatem Paschalem differendum iudicauit. Qua peracta, nequaquam procrastinandum in talibus ratus, cum multis uiribus Rhenum quidem apud Mogontiacum transiit et Triburas uenit, ibique aliquandiu ad colligendum exercitum consedit. Quo coacto, usque Bedonniam [Hodomiam] perrexit, ibique filius quanquam inuitus, supplex  uenit, et increpatus ab eo, male se egisse confessus, emendaturumque se perperam gesta professus est. At imperator consueta et sibi semper amica utens mansuetudine, et filio indulsit, et eum uerbis primum, ut dignum fuit, paululum asperis increpauit: post autem lenioribus demultum, in regno reliquit. Atque in redeundo Rhenum in loco qui Confluens dicitur, transmeauit, in Arduenna uenationem solitam peracturus. In qua cum exerceretur, nuntii ad eum certissimi uenerunt, affirmantes, quod uerum erat, aliquos Aquitanorum suam sententiam exspectare, qualiter res Aquitanici regni ordinaretur: aliquos item indigne ferre quod audierint Carolo a patre idem regnum traditum. Nam imperatore de talibus sollicito, Ebroinus nobilissimus Pictauensis  episcopus Flateram aduenit, nuntians tam se quam ceteros primores eiusdem regni exspectare imperatoris uoluntatem, et imperantis exsequi uelle iussionem. Erant enim in hac uoluntate conspirantes maximi quippe procerum: quorum eminentes erant, scilicet ipse Ebroinus uenerabilis episcopus, Reginardus comes, Gerardus itidem comes et gener quondam Pippini, nec non Hiratarius [Ratharius] similiter comes Pippini gener, sed et alii quamplures horum sequentes uoluntatem, nullo poterant pacto seiungi. At uero altera pars populi, quorum uel maximus fuit Emenus quidam, assumentes filium quondam Pippini regis, Pippinum itidem nomine, quaquauersum poterant, uagabantur,  sicut moris talibus est, predationibus atque tyrannidi operam dantes. Precabatur ergo prefatus antistes Ebroinus imperatorem, ne in longum differret hunc morbum serpere, sed mature mederetur per suum aduentum tali incommodo, antequam tanta lues plurimos inficere posset. Imperator porro prefatum episcopum in Aquitaniam cum multis gratiarum actionibus remisit, et que uisa sunt suis fidelibus mandauit: et ut sibi autumni tempore aliqui eorum in Cabillono occurrerent imperauit. Ibi enim generalem indixit conuentum. Nullus porro succenseat imperatori, quod dictante crudelitate, nepotem suum regno priuare uoluerit: cum ipse morem gentis natiuum nouerit, ut pote connutritus illis, et quia leuitati atque aliis studentes uitiis, grauitati  atque stabilitati penitus renuntiarunt, et ut talem Pippinum fratrem eius facere possent, pene omnes qui ob custodelam ei missi erant, sicut sibi olim a patre Carolo dati fuerant, ab Aquitanie finibus eliminauerunt. Post quorum abcessum quanta et qualia emerserint malorum uitiorumque monstra et publica et priuata in eodem regno, moderna quoque presentium studia representant. uolebat piissimus imperator pie et rationabiliter educari puerum, ne uitiis prostitutus nec sibi nec aliis preesse et prodesse postea posset: cogitans illud, quod quidam, qui filiis in teneriori etate adhuc positis tradere regnum nollet, taliter se excusasse legitur: Ego enim non quod inuideam ex me genitis, honorifice eos haberi ueto, sed quia noui adolescentibus  hec studia ferocie nutrimenta suggerere. Itaque imperator, uti condixerat, tempore autumnali Cabillonensem urbem petiit, et tam ecclesiastica quam publica suo more disposuit. Deinde ad regni Aquitanici ordinationem se conuertit. Nam cum regina mouit ab eodem loco, et filio suo Carolo, et ualida manu: et Ligeris amne transmisso, Aruernorum urbem petiit. Ibique fideles suos sibi occurrentes benigne iuxta morem solitum suscepit, et suo filio Carolo cum solitis sacramentis commendari fecit. Quosdam, qui occursum debitum fidelitatemque sibi impendere denegarunt, sed insuper latrocinando exercitui obambulabant, et quascunque poterant predas exercebant, comprehensos legali questioni  iussit subdere.

 Hec eo agente, Natalis Domini festiuitas rediit, eamdemque solemnitatem Pictauis cum debito et solito honore celebrauit: ibidemque moranti, et que utilitas poscebat, disponenti, nuntius ille aduenit, dicens Ludouicum filium suum, assumptis quibusdam Saxonibus atque Thoringis secum, Alamanniam inuasisse. Que res maximum incommodum ei peperit. Etenim cum iam senili etate grauaretur, et phlegmatis abundantia, que hieme augmentatur, ultra solitum pulmo eius grauaretur, pectusque quateretur, accessit etiam hic tristis nuntius. Cuius relatu adeo affectus est amaritudine, quamuis esset pene ultra humanum modum natura missimus, fortitudine magnanimus, pietate cautissimus,  ut in apostema pituita exscrescens duresceret, et intra uitalia ulcus letale concresceret. Inuictus tamen illius animus, dum turbari tali peste Ecclesiam Dei populumque Christianum uexari comperit, nec fastidio cessit, nec dolori fractus succubuit. Sed postquam sanctum Quadragesimale ieiunium cum uxore et filio Carolo inchoauit, aduersus hanc tempestatem sedandam se obicem tulit. Et qui solitus erat hoc tempus psalmorum decantatione, orationum instantia, missarum celebratione, eleemosynarum liberalitate, cum summa deuotione totum solemne reddere, ita ut uix uno aut duobus diebus propter exercitationem equitationi indulgeret: nunc propter discordiam fugandam, pacemque reuocandam, nullum diem habere feriatum uoluit. Pastoris  enim boni exemplum sequens, pro utilitate gregis sibi commissi non refugiebat etiam proprii corporis iacturam ferre. Unde non ambigendum est ei redditum premium quod ita laborantibus se daturum promisit maximus Pater princepsque pastorum. Cum maxima igitur fatigatione impugnantibus ualentiam illius premissis casibus, peruenit imminente sacratissima Paschali solemnitate Aquasgrani, ibique eam cum solita deuotione celebrauit. Qua explicita, ceptum negotium accelerauit explere. Nam, Rheno transmeato, Thoringiam continuato itinere penetrauit: ubi Ludouicum morari per id tempus didicit. In qua cum eum conscientia morari non pateretur, ut pote iam patre propinquante, rebus etiam diffideret, salutem in fuge subsidio posuit.  Redempto enim itinere, per Sclauorum terram in propria rediit. Quo illo redeunte, imperator generalem conuentum in urbe uangionum, que nunc Wormatia dicitur, congregari precepit. Et quia res Ludouici taliter se habebant, Carolus autem filius eius cum matre in Aquitania uersabatur, imperator ad filium suum Lotharium in Italiam misit, iubens ut eidem placito interesset, quatenus cum eo et aliis de hac re deliberaret. Quo in tempore deliquium solis contigit, tertia die Litanie maioris, insolito modo. In tantum enim lucis recessu tenebre preualuerunt, ut nichil a noctis ueritate differre uideretur. Stellarum namque ratus ordo ita cernebatur, ut nullum sidus lucis solaris hebetudinem pateretur, quin potius luna, que se ei aduersam prebuerat,  paulatim orientem petendo primum corniculatim illi lumen a parte occidentali restitueret, in morem sui, quando prima uel secunda cernitur, et sic per augmenta totam uenustatem tota rota solis reciperet. Quod prodigium, licet nature ascribatur, tamen lamentabili exitu consummatum est. Portendebatur enim per hoc maximum illud lumen mortalium, quod in domo Dei supra candelabrum positum omnibus lucebat, piissime recordationis imperatorem dico, maturrime rebus humanis subtrahendum, mundumque eius decessu in tenebris tribulationum relinquendum. Cepit ergo fastidio tabescere, et nauseanti stomacho ad cibum potumque intendere, crebris suspiriis urgeri, singultibus quati, ac  per hoc uirtute destitui. Natura enim suis deserta comitibus, necesse est ut uicta fatiscat. Quod cernens, iussit sibi parari habitacula estiua atque expeditionalia, in insula quadam contigua Mogontiace ciuitati: ibique uiribus desertus, lectulo sese committit.

Porro quis explicet eius pro Ecclesie statu sollicitudinem, uel pro eius concussione merorem? quis enarrare lacrymarum flumina, quas pro acceleratione diuine clementie fundebat? Non enim se recessurum dolebat, sed quod futurum nouerat gemebat, dicens se miserum, cuius extrema clauderentur talibus inferiis [miseriis]. Aderant autem eius consolationi uenerabiles antistites et alii serui Dei quamplurimi, inter quos erant Hethi uenerabilis  Treuerorum archiepiscopus, Otgarius Mogontie similiter archiepiscopus, sed et Drogo frater domini imperatoris Metensis episcopus, nec non sacri palatii archicapellanus. Quem quanto sibi propinquiorem nouerat, tanto ei familiarius sua omnia et semet credebat. Per eumdem quotidie confessionis sue munus, sacrificium spiritus contribulati, et cordis humiliati, quod Deus non despicit, offerebat. Cibus eius erat solummodo per dies quadraginta Dominicum corpus, laudante eo iustitiam Dei et dicente: Iustus es, Domine, ut quia Quadragesime tempus non ieiunans exegi, saltem coactus idem ieiunium tibi exsoluam. Iussit autem eidem uenerabili fratri suo Drogoni, ut ministros camere sue ante se uenire faceret, et rem familiarem, que constabat  in ornamentis regalibus, scilicet coronis, et armis, uasis, libris, sacerdotalibusque uestibus, per singula describi iuberet. Cui prout sibi uisum fuit, quid ecclesiis, quid pauperibus, postremo quid filiis elargiri deberet, edixerat, Lothario scilicet et Carolo. Et Lothario quidem coronam, ensem, sceptrum auro gemmisque redimitum, eo tenore habendum misit, ut fidem Carolo et Iudith seruaret et totam regni portionem illi consentiret et tueretur, quam, Deo teste et proceribus palatii, ille secum et ante se largitus ei fuerat. His rite peractis, gratias Deo egit quia nichil sibi superesse proprium cognouit. Inter hec tam uenerabilis antistes Drogo, quam ceteri pontifices, dum in cunctis que agebantur Deo grates persoluerent: ut pote qui uidebant quod  eum, quem chorus uirtutum semper comitatus fuerat, nunc perseuerantia subsequens, quasi cauda hostie, totum eius uite sacrificium Deo prorsus acceptum reddebat: unum erat quo gaudium eorum offuscabatur. uerebantur enim ne forte filio Ludouico implacabilis esse uellet, scientes quod uulnus frequenter incisum, aut cauterio adustum, acerbiorem dolorem sustinenti propagaret; fisi tamen de eius inuicta patientia qua semper usus est, per Drogonem fratrem eius, cuius uerba spernere nolebat, animum illius leniter pulsant. Qui primum quidem amaritudinem sui animi demonstrat. At uero parumper deliberans, et uiribus quantuliscunque collectis enumerare conabatur, quot et quantis incommodis  ab eo afflictus sit, et quid contra naturam et Domini preceptum talia agendo commeruerit. Sed quia ipse, inquit, ad me uenire satisfacturus nequit, ego quod meum est ago, uobis testibus et Deo, omnia que in me peccauit illi remitto. uestrum autem erit illum monere, ut si ego illi toties perperam gesta indulsi, ille tamen sui non obliuiscatur, qui canos paternos deducit cum dolore ad mortem, et in talibus communis Patris Dei precepta minasque contempsit. His peractis et dictis , precepit ut ante se celebrarentur uigilie nocturne, et ligno sancte crucis pectus suum muniretur: et quandiu ualebat, manu propria tam frontem quam pectus eodem signaculo insignibat. Si quando lassabatur, per manus  fratris sui Drogonis nutu id fieri poscebat. Mansit ergo tota illa nocte omnis uirtutis corporee inops, solius sobrietatis animi compos. In crastinum, que erat Dominica, iussit ministerium altaris preparari, et per officium Drogonis missarum solemnia celebrari: nec non per manus eius, iuxta morem, communionem sacram sibi dari, et post hec cuiusdam potiuncule calidule haustum preberi. Quo perpaululum prelibato, precatus est fratrem, et simul astantes, ut curandis corporibus operam darent, se tandiu prestolaturum quandiu illi refici possent. Instante autem migrationis eius articulo, iuncto pollice cum articulis  Drogonem accersiuit. Quo ueniente et reliquis sacerdotibus, uerbis  quibus potuit et nutibus se commendans, benedici petiuit, et que solent agi in egressu anime, fieri postulauit. Quibus id agentibus, sicut plures mihi retulerunt, conuersa acie in sinistram partem, indignando quodammodo, uirtute quanta potuit dixit bis Hutz, Hutz, quod significat, Foras, Foras. Unde patet quia malignum spiritum uidit, cuius societatem nec uiuus nec moriens habere uoluit. At uero eleuatis ad celum oculis, quanto huc minacius intuebatur, tanto illuc letius intendebat [Ms. cod., angelorum agmina ad se intuens conspexit uenientia: illa letius sic intendebat, etc.], ita ut nichil a ridente differre uideretur. In talibus ergo uite presentis terminum sortitus, ad requiem feliciter, ut credimus, commigrauit: quia, ut ueraciter dictum  est a ueridico doctore: Non potest male mori qui bene uixerit. Decessit autem XII Kalendas Iulii, anno uite sue sexagesimo quarto. Et Aquitanie quidem prefuit per annos triginta septem, imperauit uero uiginti septem. Anima porro recedente, Drogo frater eius et episcopus Metensis, cum aliis episcopis, abbatibus, comitibus, uassis dominicis, plurimaque frequentia tam cleri quam populi, sumptis imperatoris reliquiis cum magno honore Metis transportari fecit, et in basilica sancti Arnulfi, quo et mater eius condita est, nobiliter sepeliuit.

Finiunt uita et actus gloriosi principis inuicti et orthodoxi imperatoris Ludouici Pii.



EPITAPHIUM LUDOuICI REGIS ET IMPERATORIS, QUI IACET IN MONASTERIO SANCTI ARNULFI METENSIS.


Imperii fulmen, Francorum nobile culmen,
   Erutus a seclo conditur hoc tumulo.
Rex LUDOuICUS pietatis tantus amicus,
   Quod PIUS a populo dicitur et titulo.
   Hildegard soboles, Caroli Magni pia proles,
   In pacis metas colligit hunc pietas.
Rumelicum uillam, quidquidue refertur ad illam,
   Arnulfo sancto contulit, huicque loco.
Stirps a quo procerum, regumque uel imperatorum,
   Quorum muneribus sistitur iste locus.



ALIUD EPITAPHIUM LUDOuICI.



Precelsus meritis, famoso et nomine clarus,
   Felix Augustus hic Luduicus adest. 
Corporis hic artus clausit quando ultima soluit
   Humane uite et super astra petit.
Hic fidus, fortis, nulli pietate secundus,
   Clemens, et patiens, atque benignus erat.
Ecclesias Christi ritu renouauit nonesto,
   Ipsius et cultor uerus ubique fuit.
Cesaris hic genitus Caroli Augustique superstes
   Successit regno huic sceptra regens populi.
Quem nunc pro sacris meritis iam credere fas est
   Cum Christo Domino regna tenere poli.
Cuius germanus Drogo Christique sacerdos
   Transtulit huc corpus, condidit hoc tumulo.
Decessit autem anno imperii sui XXuII, die XII
Kal. Iulii, anno uero etatis LXIu, quieuitque in pace.
Hanc, eterne Deus, Cesar Lotharius aram 
   Deuoto iussit corde parare tibi;
Illic sacra tui quo uictima rite sacretur
Corporis, et fiat sanguine munda tuo.





LUDOuICI I COGNOMENTO PII, IMPERATORIS AUGUSTI NECNON FILIORUM EIUS DIPLOMATA ECCLESIASTICA USQUE AD DIuISIONEM IMPERII ANNO DCCCXL.



I. PRO NOBILIACENSI MONASTERIO. 
[Mabill., Annal. ord. S. Bened., tom. [.....], pag. 715.]

Ludouicus gratia Dei rex Aquitanorum.

In Christi nomine nobis rectum esse uidetur, ut quandoque ecclesiastici uiri catholici et Dei sacerdotes, clerici et pauperes, ad nostram petent clementiam, eis regalis potestas tuitionem impertiat, qui fideliter ad nostram desiderant pertingere magnificentiam. Et Christo auspici sine dubio plenius credimus diuina misericordia nobis exaudire, si petitionibus sacerdotum placitis auribus obaudiamus, et ea que recta poposcerint, ad effectum perducimus.  Denique ostensum est in conspectu nostro per magnifico uiro et parente nostro Atone diacono atque abbate statuta, quam ipse ex ore gloriosissimi et genitoris mei regis Caroli summumque catholicum sumpsit, qualiter cellola, cuius uocabulum est Noualiacus, de ratione sancti Hilarii, sita in loco quieto, et ualde congrua ad habitationem seruorum Dei et pauperum, iuxta possibilitatem loci illius monachos, qui secundum sancti Benedicti regulam degere deberent, instituit. Et uenerabilis uir iam memoratus domnus Ato abba, parens noster, fidelissimus  domino et genitore meo et noster, nobis subtiliter suggessit, ut ipsa cella uel reiculas, quas ipse ibidem detulit, necnon et hoc quod Hermembertus sacerdus rector ipsius cellole ibidem confirmauit, et illas coniunctiones, quas anteriori pontifici Pictauensis, quem nos recognouimus, Ansaldus, Ebarcius, et Guozbertus, ad ipsam cellam detulerunt, uel Dei timentes et uiri catholici inantea conferre uoluerint, per nostram munificentiam semper sit coniunctum, et nunquam sit interruptum. Precipiendo precipimus uniuersis fidelibus nostris episcopis, abbatibus, ducibus, comitibus, uicariis, centenariis, telonariis, uel omnibus missis nostris discurrentibus, seu qui curam publicam et priuatam habere noscuntur, ut in reiculas prefate cellole, uel homines eorum ubique  commanentibus, qui ibidem recte aspiciunt, nullo unquam tempore ad causas audiendas, uel freda undique exigenda, seu mansiones aut paratas faciendum, uel quascunque reddibutiones requirendas, ingredi non presumant; sed pro integra firmitate petiit memoratus domnus Ato abba suique monachi, ut circa ipsa cella Dei per nostram auctoritatem in omnibus confirmare deberemus: quod pro reuerentia domini et patroni nostri beatissimi Hilarii benignissimo animo illud prestitisse uel confirmasse comperite. Et quidquid exinde fiscus noster augmentare  potuerit, inspectam nostram firmitatem, sicut per emunitates anteriorum regum declaratum fuisse indultum, tam de ipsas res, que presenti tempore ad ipsa casa Dei legitime obtingunt, quam et de eas, que a Deo timentibus hominibus ibidem inantea fuerit condonatum, in luminaribus ipsius sancti loci uel stipendia monachorum perpetualiter debiat proficere in augmentis: quatenus ipsa congregatio pro stabilitate regni nostri melius delectet Domini misericordiam adtentius exorare. Et ut hec preceptio firmiorem habeatur, et melius conseruetur, subter eam decreuimus affirmare. In Dei nomine Reginpertus seu indignus uocatus episcopus siue cappalanus Ludouico regis Aquitaniorum subs. Sign.+ Magnario. Sign. + Immone. Sign. + Adalberto.  Sign. + Erlaldo. Sign. + Garico. Sign. + Witfredo. Sign. + Ademaro. Sig. + Raganfredo. Sign. + Bicone. Sign. + Gislemaro. Item sign. Gislemaro Carolus subs. Sign. + Harialdo. Sign. Abbone Ialinus clericus subs. Sign. + Wadone. Sign. Ludouici gloriosissimi regis.

Data III Nonas Augustas, anno 25 [Caroli gloriosissimi regis] et anno 14 regni nostri. Actum Iogundiaco palatio nostro. Ego Hildigarius ad uicem Deodati subscripsi.



II. PRO MONASTERIO CORMARICENSI. 
[Apud Baluz., Capitul. reg. Franc., tom. II, pag.  401.]

Ludouicus, gratia Dei rex Aquitanorum, omnibus episcopis, abbatibus, comitibus, domesticis, uicariis, centenariis, seu reliquis fidelibus nostris presentibus scilicet et futuris. Notum sit quia concessimus Fridegiso abbati ex monasterio sancti Martini, ubi ipse corpore requiescit, ut monachis Cormaricensis monasterii, qui monastice sub Regula sancti monachorum Patris Benedicti degere uidentur, liceat duas naues, uel quotquot fuerint sibi necessarie, per omnia flumina in regno nostro, Deo propitio, discurrentia absque ulla consuetudine propter suas necessitates dirigere. Ad cuius concessionis auctoritatem corroborandam hoc presens fieri iussimus preceptum, per quod imperiali auctoritate iubemus ut nullus  nostrorum presentium siue futurorum in hac regali sanctione audeat illis in aliqua parte contradicere. Et ut maiorem habeat in se hoc preceptum uigorem, annuli nostri impressione sigillari iussimus.

Data uII Idus Aprilis, anno 27 regni nostri. Actum Cassanogelo palatio in Dei nomine feliciter. Amen.

Albo ad uicem Helisachar scripsi.



III. PRO MONASTERIO GELLONENSI. 
[Apud D. Bouquet., Recueil des hist., tom. uI, pag. 452.

In nomine Domini nostri Iesu Christi, Ludouicus diuina ordinante prouidentia rex serenissimus Aquitanie

Quoniam cogitandum nobis est qualiter eterni regis amorem obsistente peccatorum pondere amittere non possimus, locis insistentibus diuinis cultibus placuit largiri propter regnum eternum Saluatoris nostri, eiusque inibi sibi famulantibus beneficia opportuna: quatenus ab illo remunerati, gaudio sine fine mereamur perfrui. Ideo notum esse uolumus omnibus fidelibus presentibus et futuris, quod petente  domno Guillelmo monacho, qui in aula genitoris nostri Caroli Augusti comes exstitit clarissimus, sed pro Dei amore meliorem exercens uitam studuit esse pauper recusando sublimia; ob irreuocabilem uero sue dilectionis circa nos fidelitatem petitioni eius prebentes assensum, placuit nobis, tam pro mercedis nostre augmento, quam pro amore eius, ad monasterium quod dicitur [a 1Kb] Gellonis, situm in pago Luteuense iuxta fluuium Araur, subtus castrum uirduni, sacratum in honore Domini et Saluatoris nostri Iesu Christi et sancte Marie sanctique Michelis, ac sanctorum apostolorum Petri et Pauli et sancti Andre omniumque apostolorum, constructum a iam dicto comite Guillelmo in causa nostri  genitoris, ubi [b 1Kb] Iuliofredus rector et abbas preesse uidetur, aliquid ex rebus tradere nostris, id est fiscum quemdam nostrum in pago Biderrense qui dicitur Miliacus, cum uilla et ecclesia sancti Paragorii, et Miliciano uilla atque Campaniano, cum omnibus appendiciis et adiacentiis suis sub omni integritate, sicut a misso nostro comite [c 1Kb] Gotcelmo per cruces in lapidibus sculptas seu decursus aquarum in terminationibus traditum et assignatum est, a genitore nostro et a nobis possessum. Et in pago iam dicto Luteuense locum qui dicitur Gastrias, uulgare autem Castra-Pastura, ad pecora eorum alenda, cum ecclesia sancti Martini, cum terminis et adiacentiis suis, cum omni integritate, ad diuersos usus eorum. Et in eodem pago uillam que  dicitur Magaranciatis cum ecclesia sancti Felicis, cum omnibus appenditiis et adiacentiis suis. Honorem uero illum, quem domnus Guillelmus seu alii fideles per instrumenta chartarum prefato monasterio tradiderunt, in quibuscunque locis sit, queque etiam deinceps in iure ipsius sancti loci per nos aut per alios uoluerit diuina pietas augeri, totum nos pro eterna remuneratione predicto monasterio concedimus, ut perpetuis temporibus in alimonia pauperum  et stipendia monachorum ibidem Deo famulantium proficiat in augmentum. Hec omnia prescripta cum ecclesiis, uillis, uillaribus, domibus, edificiis, campis, terris, uineis, oliuetis, siluis, garricis, pratis, pascuis, molendinis, aquis aquarumque decursibus, peruiis, exitibus et regressibus, cultis et incultis, cum omnibus adiacentiis earum, totum et integrum predicto monasterio Gellonensi per hanc donationis auctoritatem perpetualiter concedimus ad habendum: ita uidelicet ut quidquid ab hodierno die et tempore de predictis rebus facere uel ordinare, uel etiam disponere habitatores huius loci uoluerint, libero in omnibus perfruantur arbitrio faciendi.


Godolelmus notarius ad uicem Guigonis recognouit.

Datum hoc preceptum u Kal. Ianuarii, [a 1Kb] Indictione 1, anno 27 domini Ludouici regni, Tolose publice; Caroli uero imperii [b 1Kb] 8. Et ut hec auctoritas nostris futurisque temporibus Domino protegente ualeat inconcussa manere, manu propria subscripsimus, et annuli nostri impressione firmari iussimus, in Dei nomine feliciter. Amen.

Signum domni Ludouici serenissimi regis.



Iu. PRO MONASTERIO DUSERENSI. 
[Apud D. Bouquet., ibid., ex Chifflet. in probat. ad Hist. abb. Trenorciensis, pag. 260.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Comperiat interea omnium fidelium nostrorum, presentium scilicet et futurorum solertia, qualiter Dexter abbas ex monasterio [c 1Kb] Duserensi, quod est constructum in honore sancte Marie uirginis et sancti Petri et aliorum sanctorum in territorio Arausico, ueniens ad nos, detulit nobis preceptum Caroli serenissimi imperatoris genitoris nostri, in quo continebatur qualiter ipsum locum, qui erat de proprietate soli eius, ad eumdem [idem] monasterium construendum Norfidio abbati uel eius successoribus concesserat atque perpetuis temporibus ad habendum confirmauerat. Sed memoratus abba et eius congregatio petierunt celsitudinem nostram, ut ipsas  res cum omnibus appendiciis uel adiacentiis earum, ad ipsam ecclesiam ad eorum supplendas necessitates, ex nostra auctoritate, pro mercedis nostre augmento confirmaremus: et tale preceptum eis fieri iuberemus, per quod memoratas res et alias que a Deum timentibus ad eumdem sanctum locum collate sunt, quiete habere, atque perpetuis temporibus absque alicuius contrarietate possidere ualerent. Quorum petitionem denegare noluimus; sed in omnibus ita prestitisse uel confirmasse cognoscite.  Precipientes ergo iubemus ut nullus iudex publicus, neque quislibet ex iudiciaria potestate, nec ullus ex fidelibus sancte Dei Ecclesie ac nostris, in ecclesias ac loca, uel agros, seu reliquas possessiones predicti monasterii, quas moderno tempore iuste et rationabiliter per donationem domni et genitoris nostri uel ceterorum fidelium possidere uidetur in quibuslibet pagis et territoriis, quidquid ibidem collatum fuit, uel queque deinceps in iure ipsius sancti loci, aut per nos, aut per alios uoluerit diuina pietas augeri, ad causas audiendas, uel freda exigenda, aut mansiones uel parocias [paratas] faciendas, aut fideiussores tollendos, uel homines ipsius ecclesie, tam ingenuos quamque et seruos, qui super terram ipsius resedere uidentur, distringendos;  nec ullas redhibitiones aut illicitas occasiones requirendas, ullo unquam tempore ingredi audeat, uel exactare presumat. Et quidquid de rebus prefati monasterii fiscus sperare posset, totum nos pro eterna remuneratione iam dicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quando quidem diuina uocatione supradictus abbas uel successores eius de hac luce migrauerint, quandiu ipsi monachi inter se tales inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates, quatenus ipsis seruis Dei qui ibidem Deo famulare uidentur,  pro nobis, coniuge proleque nostra, et stabilitate totius imperii nostri a Deo nobis concessi uel conseruandi, iugiter Domini misericerdiam exorare delectetur. Et ut hec auctoritas nostris futurisque temporibus melius inconuulsa conseruetur, manu propria subscripsimus, et de annulo nostro subter sigillare iussimus.

Signum Ludouici serenissimi imperatoris.

Helisachar recognoui et subscripsi.

Data pridie Kalendas Iunias, anno primo Christo propitio imperii nostri, indictione 7. Actum Aquisgrani palatio regio in Dei nomine feliciter. Amen.



u. PRO MONASTERIO SANCTI SEuERINI BURDEGALENSI.  
[Apud D. Bouquet., ibid., pag., 458, ex Bessio in Regibus Aquit., pag. 17.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Notum sit omnibus fidelibus sancte Dei Ecclesie ac nostris presentibus scilicet et futuris, quia placuit nobis pro mercedis nostre augmento ad monasterium [a 1Kb]  S. Seuerini prope urbem Burdegalensium, uillam que dicitur Miscaria, in pago Santonico super fluuium Garumnam sitam, cum omnibus appenditiis suis, ad supptementum fratrum in ipso monasterio consistentium reddere; atque ut perpetuis temporibus quiete illam pars predicti monasterii habere ualeat, per has nostre auctoritatis litteras confirmare. Proinde hoc preceptum nostrum fieri eis iussimus, per quod cunctis fidelibus sancte Dei ecclesie presentibus et futuris notum facimus, ut predictam uillam cum omnibus appenditiis suis uel adiacentiis, cum domibus, edificiis, terris, uineis, pratis, siluis, pascuis, aquis, aquarum decursibus, quidquid ibidem iure pertinere uidetur, totum et integrum uel inexquisitum per hanc nostram auctoritatem ad  ipsum monasterium agnoscant a nobis esse redditum atque confirmatum. Precipientes ergo iubemus ut nullus quilibet de predictis rebus, quas nobis prefato monasterio reddere atque confirmare placuit, aliquid abstrahere aut iniuste minuere, aut aliquam contrarietatem facere, uel iniustam resultationem inferre tentet: Sed liceat ipsas res memoratas ecclesie possidere, atque pro omnibus temporibus ad stipendium fratrum ibidem Deo famulantium proficere. Et nullus eam [eas] exinde ullo unquam tempore abstrahere nitatur, si Dominum uult habere propitium. Nullus unquam iudex publicus in predictis rebus ad causas audiendas, uel freda exigenda, aut mansiones uel paratas faciendas, uel fideiussores tollendos, aut homines ipsius ecclesie distringendos,  aut ullas redhibitiones aut illicitas occasiones requirendas ingredi audeat, uel exactare presumat; ita ut he futuris temporibus salue et illese per nostram defensionem omni tempore persistere ualeant. Hec uero auctoritas ut nostris futurisque temporibus melius credatur, et a fidelibus sancte Dei Ecclesie et a nostris inuiolabiliter custodiatur, manu propria subscripsimus. et de annulo nostro subter iussimus sigillari.

Signum Ludouici serenissimi imperatoris.

Dat. u Idus Iulii, anno 1 Christo propitio imperii nostri, indictione 7. Actum Aquisgrani palatio regio in Dei nomine feliciter. Amen.



uI.  PRO ECCLESIA CENOMANENSI. 
[Apud Mabill., Analect. uet., pag. 296.]

In nomine Domini Dei Saluatoris nostri Iesu Christi, Ludouicus diuina ordinante prouidentia imperator Augustus.

Nouerit sagacitas seu industria fidelium omnium nostrorum, tam presentium quam et futurorum, eo quod uir uenerabilis Franco Cenomanice urbis episcopus obtulit serenitati nostre quasdam auctoritates predecessorum nostrorum, regum uidelicet Francorum, in quibus continebantur quod partim negligentia incuriosorum hominum, partim depopulantibus  hostibus ignemque submittentibus, quedam strumenta chartarum per que reges regineque, et ceteri quamplures catholici uiri res atque mancipia ecclesie in honore Christi martyrum Geruasii et Protasii constructe, cui auctore Deo ipse preest, contulerant, olim exusta uel concremata fuerint; per quas etiam auctoritates non solum predecessores sui, rectores uidelicet ipsius ecclesie, sed etiam ipse in postmodum easdem res uel mancipia, que in eisdem que exusta fuerunt strumentis, iuste et legaliter et secure ac quiete hactenus tenuerant ac possederant, ceu firmitatis studio serenitati nostre ut easdem auctoritates nostra firmaremus auctoritate. Nos itaque perspectis eisdem auctoritatibus, pro mercedis nostre augmento, libuit nobis prefati uenerabilis  uiri petitionibus annuere, et eisdem auctoritatibus hanc quoque nostram iungere auctoritatem, per quam iubemus atque precipimus ut omnes res uel mancipia, que ex liberalitate eidem collate fuerint ecclesie, nostris et futuris temporibus per hanc nostram auctoritatem prefatus Franco episcopus successoresque sui absque ulla inquietudine uel iniusta interpellatione quiete et secure habere uel possidere ualeant. Quod si forte super eisdem rebus ante prefatam exustionem a prelatis ipsius ciuitatis iure possessis questio orta fuerit, ut pro eis disceptare necesse sit; ita per hanc nostram auctoritatem easdem res et mancipia ipsius ecclesie defendantur, sicuti per eadem strumenta, si igni assumpta non fuissent, legibus defendi potuerant. Et ut  hec auctoritas firmior habeatur, et in futura tempora conseruetur, manu propria subscripsimus, et annuli nostri impressione signauimus.

Signum Ludouici serenissimi imperatoris.

Data XIII Kalend. Septembris, anno 1 Christo propitio imperii nostri, indictione septima. Actum Aquisgrani palatio nostro in Dei nomine feliciter. Amen.



uII. PRO ANISOLENSI MONASTERIO. 
[Apud D. Bouquet., Recueil des hist., tom. uI, pag. 460, ex archiuis huius monasterii.]

In nomine Domini Dei et Saluatoris nostri Iesu Christi, Ludouicus diuina ordinante clementia imperator  Augustus, omnibus episcopis, abbatibus, ducibus, comitibus, uicariis, centenariis, actionariis, missis nostris discurrentibus, uel cunctis fidelibus, etc.

Proinde comperiat omnium fidelium nostrorum solertia quia uir uenerabilis Adalgisus abba ex monasterio Anisola ueniens ad nos, detulit serenitati nostre preceptum domni ac genitoris nostri Caroli serenissimi imperatoris, in quo continebatur qualiter ipse et auus noster Pippinus bone memorie rex, seu antecessores eorum, reges uidelicet priores, ob amorem Dei tranquillitatemque fratrum ibidem consistentium, semper ipsum monasterium sub plenissima  defensione et immunitatis tuitione habuissent. Sed pro firmitatis studio petiit predictus abba ut circa ipsum sanctum locum denuo talia pro mercedis nostre augmento concedere et confirmare deberemus. Cuius petitionem pro diuino amore renuere noluimus. Sed in omnibus et presentes et futuri fideles sancte Ecclesie et nostri ita concessum atque perpetuo a nobis confirmatum esse cognoscant. Precipientes ergo iubemus ut nullus iudex publicus, neque quislibet ex iudiciaria potestate, nec ullus ex fidelibus sancte Ecclesie et nostris, in ecclesias aut loca uel agros, seu reliquas possessiones predicti monasterii, quas moderno tempore iuste et rationabiliter possidere uidetur in quibuslibet pagis et territoriis infra ditionem imperii nostri, ad causas audiendas,  uel freda exigenda, aut inferendas exactandas, siue mansiones uel paratas faciendas, nec fideiussores tollendos, aut homines eiusdem ecclesie distringendos, nec ullas redhibitiones aut illicitas occasiones requirendas, ullo unquam tempore ingredi audeat, uel exactare presumat. Sed liceat memorato abbati suisque successoribus res prefate Ecclesie sub immunitatis defensione quieto tramite possidere, et nobis fideliter deseruire, atque pro stabilitate nostra uel totius imperii a Deo nobis concessi atque conseruandi, una cum fratribus suis, Domini misericordiam exorare. Et ut hec auctoritatis confirmatio firmior ac robustior habeatur, et ab omnibus fidelibus sancte Dei Ecclesie et nostris diligentius conseruetur, manu propria subscripsimus, et annuli nostri  impressione signari iussimus.

Signum Ludouici serenissimi imperatoris.

Helisachar recognoui.

Data uIII Kal. Septemb., anno primo Christo propitio imperii nostri, indict. 7. Actum Aquisgrani palatio in Dei nomine feliciter. Amen.



uIII. PRO BETTONE EPISCOPO LINGONENSI. 
[Apud D. Bouquet., ibid., pag. 461; in Instrum. ad tom. Iu Gallie Christiane, col. 129.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si sacerdotibus in quibuslibet necessitatibus ecclesiasticis  nostra auctoritate subleuandis consulimus, et ad ministerium suum liberius exsequendum opem ferimus, a summo pontifice Domino nostro Iesu Christo eterne remunerationis largiri nobis premia non ambigimus. Notum sit igitur omnibus fidelibus sancte Dei Ecclesie et nostris, presentibus scilicet et futuris, quia uenerabilis Betto Lingonensium urbis episcopus obtulit nobis auctoritates antecessorum nostrorum regum, in quibus insertum reperimus quod olim propter occupationem Saracenorum, instrumenta chartarum, uel etiam immunitates regum, que ibidem erant, perdita uel dirupta fuissent, et iidem reges sua auctoritate, miserandi gratia, ad preces predecessorum suorum episcoporum  eamdem reuelare iacturam . . . . . ita uidelicet, ut [per] eorum auctoritatem antecessores sui episcopi res et mancipia, que in eisdem instrumentis chartarum incendio exustis continebantur, siue eadem que postea a catholicis uiris eidem collata fuerunt ecclesie, hactenus secure et quiete in iure et potestate predicte tenuissent ecclesie. Sed et ipsam sanctam sedem antecessores nostri reges cum cellulis subiectis uel omnibus rebus iuste ad se aspicientibus, munitionem uidelicet Lingonice ciuitatis, ubi habetur ecclesia in honorem sancti Mammetis eximii martyris; Castrum Diuionense, in quo sita est ecclesia in honore sancti Stephani protomartyris, et iuxta murum monasterium B. Benigni cum omni eorum integritate; et in pago Tornotrense  [Le Tonnerrois], monasterium Melundense, et in eodem pago Castrum Tornotrense, caput uidelicet comitatus; et abbatiolam S. Symphoriani in Ladiniaco, cum ecclesiis aliisque rebus sibi aspicientibus; et infra muros iam dicte Lingonis abbatiam S. Petri; et iuxta eamdem ciuitatem monasterium sanctorum Geminorum; et in comitatu Portense, cum omnibus sibi competentibus, ecclesiam S. Gengulfi martyris Christi, que quondam quorumdam principum tyrannica sacrilegaque temeritate, atque illicita presumptione sine omnipotentis Dei respectu substracta fuisset; sed per eumdem decretum in eodem loco restituta et confirmata: et in pago Atoariorum monasterium Besuense sub plenissima semper defensione et immunitatis tuitione habuissent. Ob  firmitatem tamen rei postulauit predictus Betto episcopus ut eorumdem regum auctoritates, ob amorem Dei et reuerentiam sancti Mamme martyris, nostra confirmaremus auctoritate. Cuius petitioni libenter acquieuimus, et hoc preceptum auctoritatis nostre circa ipsum locum, pro amore omnipotentis Dei et S. Iacobi apostoli et fratris Domini, cuius brachium in ecclesia S. Mammetis conditum est, fieri decreuimus, per quod iubemus atque precipimus ut nemo fidelium nostrorum, uel quilibet ex iudiciaria potestate, in ecclesias aut loca uel agros seu reliquas possessiones, siue eas ante prefatam occupationem Saracenorum a rectoribus ipsius ecclesie per prefata strumenta chartarum legaliter possessas, et pro auctoritate confirmationis antecessorum nostrorum  regum postea ad partem ipsius Ecclesie confirmatas, [ad] nullas redhibitiones aut illicitas occasiones requirendas nostris et futuris temporibus ingredi audeat, uel ea que supra memorata sunt exigere penitus presumat; sed liceat memorato presuli suisque successoribus res predicte ecclesie, cum cellulis sibi subiectis, sub immunitatis nostre defensione quieto ordine possidere, et nobis fideliter deseruire, atque pro stabilitate nostra uel totius imperii a Deo nobis collati uel conseruandi, una cum clero et populo sibi subiecto, Dei misericordiam exorare. Et quidquid exinde fiscus noster exigere debet, ad integrum predicte ecclesie concedimus, ut perpetuis temporibus ibidem proficiat in augmentum. Et hanc  auctoritatem, ut firmius in Dei nomine habeatur, et a fidelibus sancte Ecclesie et nostris diligentius conseruetur, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Helisakar recognouit et subscripsit.



IX. PRO HILDEGRINO HALBERSTADIENSI EPISCOPO. 
[Apud Leibnitz., Script. Rer. Brunswic., tom. II pag. 111.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si sacerdotum ac seruorum Dei petitiones, que  nobis de necessitatibus innotuerint, ad effectum perducimus, non solum imperialem exercemus consuetudinem, uerum et ad beate retributionis mercedem talia a nobis facta credimus profutura. Quapropter notum sit omnium fidelium nostrorum industrie, presentium scilicet et futurorum, quia Hildegrinus Catholanensis, ecclesie Halberstadiensis episcopus uenerabilis, que est constructa in honorem Christi suique protomartyris Stephani, super fluuium Holtemma in pago Hartingowe, cuius parochia piissimi patris nostri Caroli imperatoris Augusti statuta et determinata est his pagis: Darlingowe et Northüringowe et Belinesheim, Hartingowe, Suauia et Hassingowe, ueniens ad nos, detulit nobis immunitates sancti genitoris nostri pie semper memorandi,  in quibus continebatur quomodo ipsam sedem sub plenissima defensione et immunitatis tuitione habuisset. Pro firmitatis namque studio petiuit nos idem prefatus episcopus ut ei denuo similia pro mercedis nostre augmento concedere et confirmare debeamus. Cuius petitioni pro diuino amore assensimus, et ita in omnibus que iuste et rationabiliter petiit, per hanc nostram auctoritatem studuimus confirmare. Precipientes ergo iubemus ut nullus iudex publicus, neque quislibet ex iudiciaria potestate, seu aliquis ex fidelibus sancte Dei Ecclesie nostris, in ecclesiam aut loca uel agros seu reliquas possessiones quas moderno tempore iuste et rationabiliter possidere uidentur, in quibuslibet pagis et territoriis sitas, uel quidquid deinceps etiam propter amorem diuinum  collatum est, et ad causas audiendas uel feuda [freda] exigenda, aut mansiones uel paratas faciendas, aut homines ipsius ecclesie, tam ingenuos quam seruos, iniuste distringendos, aut ullas redhibitiones uel uillicatus occasiones requirendas, ullo unquam tempore ingredi uel exactare presumat. Insuper etiam prescriptorum incolas omnes pagorum prefate ecclesie suas decimas fideliter persoluere pro diuino amore iubemus; et donamus, ut omnibus temporibus in alimoniam pauperum et stipendia seruorum Dei, ibidem Deo famulantium, proficiant in augmentum; quatenus ipsis seruis Dei qui ibidem Deo famulari uidentur, pro nobis et coniuge proleque nostra, et pro stabilitate totius imperii nostri, a Deo  nobis concessi atque conseruandi, iugiter Domini misericordiam exorare delectet, predictam uero parochiam illius circumquaque per diuersos pagos sitam, nemo fidelium nostrorum ei exinde aliquid abstrahere aut prohibere presumat; quin ei liceat per hanc nostram auctoritatem uerbum predicationis Domino auxiliante exercere, et ministerium suum plene peragere. Et ut auctoritas hec, nostris futurisque temporibus Domino protegente, ualeat inconuulsa manere, manu propria subscripsimus et annuli nostri impressione signari iussimus.

Dat. Iu Non. Sept., anno incarn. Dominice 814, indict. 8, anno 1 imperii nostri. Actum in Aquisgrani palatio, in Dei nomine feliciter. Amen.



X.  PRO HILDEBALDO EPISCOPO MATISCONENSI. 
[Apud D. Bouquet., Recueil des hist., tom. uI, pag. 462, in Instr. ad tom. Iu Gallie Christ., col. 264.]

In nomine Domini Dei et Saluatoris Iesu Christi, Hludouicus diuina ordinante prouidentia imperator Augustus.

Si liberalitatis nostre munere de beneficiis nobis a Deo collatis, locis Deo dicatis aliquid conferimus, id nobis et ad mortalem uitam feliciter transigendam, et ad eternam perpetualiter obtinendam profuturum liquido credimus. Idcirco notum sit omnium fidelium nostrorum tam presentium quam et futurorum [industrie], quia placuit nobis pro mercedis nostre augmento, et anime nostre emolumento, res proprietatis  nostre, que sunt in pago Lugdunensi, in uilla que uocatur Rosarias, quas olim quedam femina Dei sanctimonialis Anstrudis domino et genitori meo Carolo bone memorie prestantissimo imperatori per chartulam delegauit donationis, ecclesie S. uincentii Matisconensis tradere, ubi Hildebaldus episcopus preest. Has itaque res, cum omnibus ad se pertinentibus uel aspicientibus, cum mancipiis duobus, his nominibus, Elmengario uidelicet et Adgerio, cum casa indominicata, curtis, soliis [siluis], pratis, peruiis, exitibus, uel omnibus adiacentiis, uel quantumcunque eadem sanctimonialis femina in eadem uilla sua fuit possessio [uisa fuit possidere], et presenti tempore nostri iuris atque possessionis in eadem uilla Rosarias in re proprietatis est, totum  et ad integrum, uel inexquisitum predicte ecclesie sancti uincentii martyris et congregationi ibidem Deo famulanti in nostra concessimus eleemosyna. Quapropter uolumus atque iubemus ut per hanc nostram auctoritatem presentibus uidelicet et futuris temporibus predictas res, cum mancipiis superius nominatis et omnibus rebus ad se pertinentibus, eadem ecclesia in nostra eleemosyna concessas habeat, atque iure perpetuo in ditione ipsius ecclesie [consistant]; ea conditione uidelicet ut quidquid de eisdem rebus ob utilitatem et profectum, rectores ipsius ecclesie uel congregatio ipsius sancti loci ab hodierno die et tempore facere uoluerint, libero in omnibus perfruantur arbitrio faciendi. Et ut hec  auctoritas pleniorem in Dei nomine obtineat firmitatem, et per diuturna tempora inuiolabilem et inconuulsum obtineat effectum, manu propria subter eam firmauimus, et annuli nostri impressione signari iussimus

Signum Ludouici serenissimi imperatoris.

Helisacar recognouit.

Data quinto Idus Septembris, anno primo imperii nostri, indictione 7. Actum Aquisgrani palatio regio in Dei nomine.



XI. PRO WIRUNDO ABBATE STABULENSI ET MALMUNDARIENSI. 
[Apud Marten., Ampl. Collect., tom. I, pag. 21.]

In nomine Dei et Saluatoris nostri Iesu Christi,  Ludouicus diuina ordinante prouidentia imperator Augustus.

Omnibus episcopis, abbatibus, ducibus, comitibus, uicariis, centenariis, telonariis, actionariis, missis nostris discurrentibus uel hominibus rempublicam administrantibus, seu ceteris fidelibus sancte Dei Ecclesie, et nostris tam presentibus quam et futuris notum sit quia uir uenerabilis Wirundus abba et omnis congregatio ex monasterio Stabulau et Malmundario, quod est situm in silua Ardennense, constructum in honore sanctorum apostolorum Petri et Pauli seu et Martini, ubi et sanctus Remaclus corpore requiescit, petierunt serenitatem nostram, ut eis concessissemus teloneum de eorum nauibus, que per Rhenum et per Mosam flumina propter eorum  supplendas necessitates discurrunt, necnon et de carris et sagmariis necessaria eorum deferentibus. Quorum petitionibus nobis ob amorem Dei et uenerationem sanctorum apostolorum Petri et Pauli ac sancti Martini confessoris annuere, et hoc preceptum magnificentia nostra firmitatis gratia circa ipsos fieri libuit, per quod iubemus atque precipimus ut nemo fidelium nostrorum nec quilibet exactor iudiciarie potestatis de carris uel sagmariis ipsius congregationis, de quolibet commercio undecunque uidelicet fiscus teloneum exigere potest, ut nullo loco teloneum accipere uel exigere presumat. Naues uero que dicta flumina ob utilitatem et necessitatem ipsius congregationis discurrunt, ad quascunque ciuitates aut portus, uel cetera loca accessum  habuerint, nullus ex eis aut hominibus qui eas preuiderit, nullum teloneum, aut ripaticum, aut postaticum, aut pontaticum, aut salutaticum, aut cenaticum, aut pastionem, aut trauuaticum, aut ullum occursum uel ullum censum, aut ullam redhibitionem accipere uel exigere audeat, sed licitum sit eis absque alicuius illicita contrarietate uel detentione per hanc nostram auctoritatem naues et homines, qui eas prouidere debent, cum his que deferunt per uniuersum imperium nostrum libere atque secure ire et redire, et si aliquas moras in qualibet loca fecerint, aut aliquid mercati fuerint aut uendiderint, nichil ab eis prorsus, ut dictum est, exigatur. Et ut hec auctoritas firmior habeatur et a fidelibus sancte  Dei Ecclesie et nostris diligentius conseruetur, manu propria subscripsimus, et annuli nostri impressione signari iussimus.

Signum Ludouici serenissimi imperatoris.

Data Kalend. Octob., anno primo, Christo propitio, imperii domini Ludouici Augusti, indictione 8.

Actum Cispiaco palatio in Dei nomine feliciter. Amen.



XII. PRO MONASTERIO CRASSENSI. (Anno 814.
[Apud D. Bouquet., Recueil des hist., t. uI, pag. 463, ex probationibus noue Historie Occitanie, tom. I, pag. 41.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Si liberalitatis nostre munere locis Deo dicatis quoddam conferimus beneficium, et necessitates ecclesiasticas ad petitiones seruorum Dei nostro releuamus iuuamine, atque imperiali tuemur munimine, id nobis ad mortalem uitam temporaliter transigendam, et ad eternam feliciter obtinendam profuturum liquido credimus. Igitur nouerit sagacitas seu utilitas omnium fidelium sancte Dei Ecclesie, tam presentium quam futurorum, quia uir uenerabilis Attala abbas ex monasterio S. Marie, quod est situm super fluuium Orbionem in confinio Narbonense et Carcassense, obtulit obtutibus nostris auctoritates immunitatis domini et genitoris nostri bone memorie  Caroli piissimi Augusti, in quibus erat insertum qualiter idem genitor noster eumdem monasterium cum cellulis sibi subiectis, una que uocatur Flexus, que est constructa in honore sancti Cucufati in territorio Carcassense, super fluuium qui uocatur Atax, cum omnibus appenditiis uel adiacentiis suis; altera, que dicitur Caput Spina, que est dicata in honore S. Petri principis apostolorum, in territorio Narbonense, super riuulum qui uocatur Clamesitis, cum omnibus appendiciis uel adiacentiis suis; tertia, que nuncupatur Palma, que est sita in territorio eodem Narbonense super littus maris, cum omnibus ad se pertinentibus, una cum congregationibus ibidem Deo famulantibus, ob amorem Dei tranquillitatemque in eisdem locis consistentibus, semper sub plenissima  tuitione et immunitatis defensione consistere fecisset. Sed pro rei firmitate postulauit nobis predictus abbas et omnis eius congregatio, ut paternum morem sequentes, huiusmodi nostre immunitatis preceptum, ob amorem Dei et reuerentiam diuini cultus, erga ipsum monasterium et cellulas sibi subiectas fieri censeremus. Cuius petitioni libenter assensum prebuimus, et hoc nostre auctoritatis preceptum, immunitatis atque tuitionis gratia, pro firmitatis studio et anime nostre emolumento fieri decreuimus; per quod precipimus atque iubemus ut nullus iudex publicus, neque quislibet ex iudiciaria potestate, aut nullus ex fidelibus nostris, tam presentibus quam futuris, in cellulas, aut in ecclesias, uel  loca, siue agros, seu reliquas possessiones, quas moderno tempore in quibuslibet pagis et territoriis infra ditionem imperii nostri possident; quidquid ibidem propter diuinum amorem collatum fuit, queque etiam deinceps in iure ipsius sancti loci aut per nos aut per alios uoluerit diuina pietas augeri; ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius ecclesie, tam ingenuos quamque et seruos, super terram eiusdem commanentes, distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, uel ea, que supra memorata sunt, penitus exigere presumat. Sed liceat prefato abbati suisque successoribus res eiusdem monasterii cum  cellulis sibi subiectis, et rebus uel hominibus aspicientibus uel pertinentibus, sub tuitionis et immunitatis nostre defensione, remota totius iudiciarie potestatis inquietudine, quieto ordine possidere. Et quidquid de prefatis rebus monasterii ius fisci exigere poterat, in nostra eleemosyna in integrum eidem concessimus monasterio; scilicet ut perpetuo tempore ad peragendum Dei seruitium augmentum et supplementum fiat. Et quando quidem diuina uocatione supradictus abbas uel successores eius de hac luce migrauerint, quandiu monachi inter se tales inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates; quatenus ipsi serui  Dei, qui ibidem Deo famulari uidentur, pro nobis et coniuge proleque nostra, et stabilitate totius imperii a Deo nobis conlati, et eius clementissima miseratione per immensum conseruandi, Domini clementiam iugiter exorare delectent. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris diligentius conseruetur, manu propria subter firmauimus, et annuli nostri impressione signari iussimus.

Data XIII Kal. Decembris, anno 1 Christo propitio imperii domini Ludouici serenissimi imperatoris, indictione 8. Actum Aquisgrani palatio regio in Dei nomine feliciter. Amen.



XIII. PRO EODEM CRASSENSI MONASTERIO.  
[Apud D. Bouquet., ibid., ut supra.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Omnibus episcopis, abbatibus, ducibus, comitibus, uicariis, centenariis, missis discurrentibus uel omnibus rem publicam administrantibus, seu ceteris fidelibus sancte Dei Ecclesie et nostris, notum sit quia uir uenerabilis Attala abba ex monasterio S. Marie ueniens ad nos, deprecatus est celsitudinem nostram ut eidem monasterio et congregationi ibidem Deo degenti concessissemus, ut de carris et sagmariis necessaria ipsius monasterii uel congregationis  ibidem famulantis Deo, uel naues que per mare uel flumina discurrunt illorum, uel de omnibus undecunque fiscus teloneum exigere poterat, concederemus, et nostram auctoritatem eidem faceremus uel confirmaremus monasterio. Cuius precibus nobis ob amorem Dei et uenerationem illius sancti loci annuere, et hoc preceptum munificentie nostre, firmitatis gratia, circa ipsam congregationem fieri libuit; per quod iubemus atque precipimus ut nemo fidelium nostrorum, nec quilibet exactor iudiciarie potestatis de carris et sagmariis aut de nauibus, uel de quolibet commercio, undecunque fiscus teloneum exigere potest, ullum teloneum accipere aut exactare presumat. Et ubicunque naues eorum aut aliqua commercia ad quascunque uillas, aut loca accessum  habuerint, nullus exigat de hominibus eorum ullum obcursum, aut ullum censum, aut ullam redhibitionem accipere uel exactare presumat. Sed licitum sit eis absque alicuius illicita contrarietate uel detentione, per hanc nostram auctoritatem, homines qui eorum causa preuidere debent, cum his que deferunt, per uniuersum imperium nostrum libere atque secure ire et redire. Et si aliquas moras in quolibet loco fecerint, aut aliquid mercati fuerint, aut uendiderint, nichil ab eis prorsus, ut dictum est, exigatur aut exactetur. Hec uero auctoritas nostra ut diligentius credatur uel conseruetur, eam de annulo nostro sigillari iussimus.

Durandus diaconus ad uicem Helisachar recognoui.

Data . . . anno Christo propitio 1 imperii domni Ludouici  serenissimi Augusti, indict. 8. Actum Aquisgrani palatio regio in Dei nomine feliciter. Amen.



XIu. PRO CHRISTIANO NEMAUSENSI EPISCOPO. 
[Apud Baluzium, lib. Iu Miscell., pag. 420.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Cum petitionibus sacerdotum iustis et rationabilibus diuini cultus amore fauemus, superna nos gratia muniri non dubitamus: idcirco nouerit omnium fidelium nostrorum, tam presentium quam et futurorum, utilitas, quia uir uenerabilis Christianus Nemausa ciuitate episcopus obtulit obtutibus nostris  immunitatem domni et genitoris nostri Caroli bone memorie piissimi Augusti, in qua erat insertum qualiter idem genitor noster et predecessores eius reges predictam sedem, que est in honore sancte Marie semper uirginis seu et sancti Baudelii constructa, una cum cellulis duabus, una que dicitur Tornagus, que est constructa in honore sancti Stephani protomartyris, et alia que dicitur uallis Flauiana, que est in honore sancti Petri principis apostolorum constructa, seu et aliis cellulis ibidem aspicientibus, ob amorem Dei tranquillitatemque fratrum semper sub plenissima tuitione et immunitatis defensione habuissent. Propter firmitatem tamen rei nobis postulauit prefatus episcopus Christianus ut  eorumdem regum auctoritates ob amorem Dei et reuerentiam ipsius sancti loci nostra confirmaremus auctoritate. Cuius petitioni libenter acquieuimus, et ita in omnibus concessimus, atque per hoc preceptum nostre auctoritatis confirmamus. Precipientes ergo iubemus ut nemo fidelium nostrorum, uel quislibet ex iudiciaria potestate in ecclesias aut loca uel agros seu reliquas possessiones, siue eas quas moderno tempore in quibuslibet pagis et territoriis infra ditionem imperii iuste et legaliter predicta sedes seu cellulas possidet, uel ea que deinceps a bonis uiris eisdem collata fuerint ecclesiis, ad causas audiendas, uel freda aut tributa exigenda, aut mansiones uel paratas faciendas, nec fideiussores tollendos, aut homines ipsius ecclesie, tam ingenuos quam  seruos, super terram ipsius commanentes iniuste distringendos, nec ullas redhibitiones aut illicitas occasiones requirendas, nostris aut futuris temporibus ingredi audeant, uel ea que supra memorata sunt penitus exigere presumant. Sed liceat memorato presuli suisque successoribus res predictarum ecclesiarum cum omnibus sibi subiectis sub immunitatis defensione quieto ordine possidere, et nobis fideliter deseruire, atque pro stabilitate nostra uel totius imperii a Deo nobis collati uel conseruandi, una cum clero et populo sibi subiecto, libere Domini misericordiam exorare. Et quidquid exinde fiscus noster sperare poterat, ad integrum concedimus, ut perpetuis temporibus ibidem Deo famulantibus proficiat in augmentum. Et ut hec auctoritas nostris  futurisque temporibus Domino protegente ualeat inconcussa manere, manu propria subscripsimus, et annuli nostri impressione signari iussimus.

Signum Ludouici serenissimi imperatoris.

Data Iu Kal. Decembris, anno primo Christo propitio imperii domni Ludouici serenissimi Augusti, indictione 8. Actum Aquisgrani palatio regio in Dei nomine feliciter. Amen.



Xu. DE NUNDINIS SANCTI DIONYSII. 
[Apud D. Bouquet., ibid., p. 466, ex Dubleto in Hist. abb. S. Dionysii, pag. 733.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator  Augustus.

Imperialem celsitudinem decet predecessorum suorum pie facta non solum inuiolabiliter conseruare, sed etiam censure sue auctoritate alacriter confirmare, ut uidelicet munus tot principum auctoritatibus ob amorem Dei collatum uel confirmatum, ab his quibus attributum est, et firmius teneatur, et securius possideatur. Idcirco notum sit omnibus fidelibus sancte Dei Ecclesie et nostris, tam presentibus quam et futuris, quia uir uenerabilis Hildoinus abba ex monasterio sancti Dionysii, quod est constructum in territorio Parisiaco ubi ipse sanctus Dionysius et comites eius corpore requiescunt, detulit obtutibus nostris preceptum auctoritatis domni et  genitoris nostri Caroli bone memorie piissimi Augusti, in quo erat insertum eo quod ipse et auus noster Pippinus quondam rex, seu etiam predecessores eorum, reges uidelicet Francorum preceptis auctoritatum suarum prefato monasterio congregationique ibidem Deo famulanti concessissent omne teloneum de mercato, qui fit annuatim festiuitate eiusdem sancti Dionysii in prefato territorio Parisiaco, ex omnibus negotiatoribus, qui undique tam ex Saxonum gente, quam et Frisionum uel aliarum quarumlibet gentium, que de diuersis prouinciis et territoriis in eumdem negotiandi gratia conueniunt mercatum: necnon et ex omnibus carris et nauibus et ceteris uehiculis, quibus uinum et mel et alia diuersa commercia illuc ad mercandum deportantur;  seu etiam et de cunctis aliis mercimoniis que tunc temporis non solum in eodem mercatu et infra eamdem Parisiorum urbem, seu etiam que per uillas et agros et cetera loca in circuitu illius mercatus posita negotiantur, uel de omnibus undecunque ius fisci teloneum accipere poterat. Continebatur etiam in eadem auctoritate quod quidam temerario ausu eumdem mercatum a potestate monasterii sancti Dionysii subripuissent, et rectores prefati monasterii ipsum ad integrum coram Grimaldo Maiore domus sibi legaliter euindicassent, et quod Soanachildis et Gerfredus eiusdem ciuitatis quondam comes cupiditate ducti, cunctis mercatoribus, liberis uidelicet et seruis, illuc mercandi gratia confluentibus, singulis, excepto alio teloneo quod exsoluebant, quatuor  denarios superaddidissent, et multi hoc censu mulctati, ab eodem se mercatu retrahebant; et [et quod] permodicum teloneum de eodem mercatu ad partem monasterii sancti Dionysii pro hac causa exigebatur; et quod hunc superimpositum censum prefatus genitor noster censure sue auctoritate resecasset uel abdicasset, et secundum suam auctoritatem et confirmationem hactenus ipsum teloneum ad integrum pars monasterii sancti Dionysii habuisset uel accepisset. Pro rei tamen firmitate postulauit nobis predictus abbas una cum congregatione ad regendum sibi commissa, ut morem paternum sequentes, nostram etiam auctoritatem super hac re erga ipsum sanctum locum fieri censeremus. Quorum petitionibus ob amorem Dei et uenerationem sancti  Dionysii patroni nostri, nobis aurem clementer accommodare libuit. Quapropter precipimus atque iubemus ut, sicut ab aliis regibus Francorum et auo nostro Pippino ipsum teloneum concessum uel confirmatum est, et coram Grimaldo Maiore domus ad partem ipsius monasterii euindicatum, et postea a prefato domno et genitore nostro Carolo imperatore, abdicatis malorum hominum superadditis consuetudinibus, firmius collatum eidem monasterio exstat; ita deinceps nostris futurisque temporibus per hanc nostram auctoritatem inuiolabiliter permaneat indultum. Ita duntaxat ut omne teloneum de eodem mercatu, qui fit annis singulis festiuitate sancti Dionysii in prefato Parisiaco pago, rectores uel congregatio  prefati monasterii in usum suum uindicent absque aiicuius inquietudine et iniusta contrarietate, tam ex negotiatoribus Saxonice et Frisionice gentis, quamque et ex aliis gentibus que de diuersis prouinciis et territoriis illuc eo tempore negotiandi conueniunt gratia, necnon et de carris et nauibus et ceteris uehiculis, quibus uinum et mel et alia pleraque commercia illuc ad mercandum deportantur, seu etiam et de cunctis aliis mercimoniis, que siue in eodem mercatu, siue infra Parisiorum urbem, siue in quibuslibet aliis uillis, locisque, et agris, in circuitu illius mercatus circumiectum tunc temporis a negotiatoribus illuc conuenientibus fiunt. De omnibus scilicet undecunque fiscus teloneum exigere potest, omne teloneum ad integrum per hanc nostram auctoritatem  prefato, ut dictum est, conferimus monasterio, ut in usus congregationis ibidem Deo famulantis, et luminaria ipsius ecclesie concinnanda, in nostra eleemosyna perpetim cedat. Precipimus etiam atque iubemus ut nullus fidelium nostrorum, nec quilibet exactor iudiciarie potestatis, aliquam contrarietatem aut inquietudinem de eodem teloneo contra rectores ipsius monasterii eiusque congregationis ab hodierno die et tempore facere aut generare presumat, nec illum censum quem [a] Soanachilde et Gerfredo comite superadditum, et a domno et genitore nostro abdicatum est, nec alium quemlibet censum negotiatoribus illuc conuenientibus superaddere audeat: sed remoto totius inquietudinis impedimento et temerariorum hominum ausu, pars  predicti monasterii per hanc nostram auctoritatem nostris et futuris temporibus in integrum in eleemosyna nostra prefatum teloneum accipiat. Hanc itaque auctoritatem, ut firmior in Dei nomine per multa annorum curricula habeatur, et a fidelibus sancte Dei Ecclesie et nostris melius credatur et diligentius conseruetur, manu propria subterfirmauimus, et annuli nostri impressione signare iussimus.

Signum domni Ludouici serenissimi imperatoris.

Helisachar recognoui.

Data Kal. Decembris, anno propitio Christo primo imperii domni Ludouici serenissimi Augusti, indictione 7. Actum Aquisgrani palatio regio in Dei nomine feliciter. Amen.



XuI. DE NUNDINIS MONASTERII DIONYSIANI. 
[Apud eosdem, ibid.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus, Begoni illustri comiti, et omnibus successoribus tuis presentibus et futuris, atque rei publice administratoribus, siue exactoribus infra pagum Parisiacum telonea recipientibus, seu his omnibus qui infra eumdem pagum honores habere uidentur.

Notum uobis esse credimus et notum facimus qualiter omne teloneum de quibuscunque mercimoniis  a uigilia preclare solemnitatis beati Dionysii usque dum mercatum ipsius finitum habeatur, et auctoritate et preceptis aui nostri Pippini quondam regis, et domni genitoris nostri Caroli pie memorie imperatoris, nostraque pariter corroboratione, quodcunque acquiri potest, partibus sancti Dionysii reddi atque haberi debeat, tam de portatico, et pontatico, et ripatico, et rotatico, et timonatico, et uolutatico, et cispitatico, et pulueratico, et fortatico, et laudatico, ac salutatico, quam etiam et de reliquis omnibus mercimoniis, unde lex publica teloneum exigi possit uel debeat. Unde nunc quoque comperientes quod quidam predictorum nostrorum ministerialium supra dictis regiis auctoritatibus temerario ausu in reddendo uel exigendo eodem teloneo contraire  apertissima refragatione uidentur, hanc nostre auctoritatis chartulam memorato sancto loco eiusque rectoribus denuo fieri iussimus, per quod uiua iussione uobis et omnibus successoribus uestris expresse precipimus, quatenus predicta lex et regie auctoritatis decretum a nemine quoquam uestrorum atque successorum uestrorum uiolari unquam presumatur, sicut de Dei et nostra gratia curatis, etc. Ut autem hec tractatoria nostris futurisque temporibus uerius credatur, et deuotius a uobis et successoribus uestris obediatur, de annulo nostro subter eam iussimus sigillari.

Ego Helisachar recognoui.



XuII.  PRO MAIORI MONASTERIO. 
[Apud D. Bouquet., ibid., pag. 468, ex chartulario eiusdem monasterii.]

Ludouicus Dei ordinante prouidentia imperator Augustus.

Si erga loca diuinis cultibus mancipata propter amorem Dei eiusque in eisdem locis famulantibus opportuna largimur, premium nobis apud Deum eterne remunerationis rependi non diffidimus. Proinde comperiat omnium fidelium sancte Dei Ecclesie, tam presentium quam etiam futurorum, industria, quia uir uenerabilis Hieremias abba ex monasterio S. Martini maioris, quod est constructum prope Turon. ciuitatem super alueum Ligeris, obtulit obtutibus nostris auctoritatem immunitatis  domni et genitoris nostri bone memorie Caroli piissimi Augusti, in qua erat insertum qualiter idem genitor noster eumdem monasterium, ob amorem Dei tranquillitatemque fratrum ibidem consistentium, semper sub plenissima tuitione et immunitatis defensione consistere fecisset. Sed pro rei firmitate postulauit nobis predictus abba ut paternum morem sequentes, huiuscemodi nostre immunitatis preceptum ob amorem Dei et reuerentiam diuini cultus erga ipsum monasterium fieri censeremus. Cuius petitioni libenter assensum prebuimus, et hoc nostre autoritatis preceptum, immunitatis atque tuitionis gratia, pro firmitatis studio et anime nostre emolumento fieri decreuimus: per quod precipimus  atque iubemus ut nullus iudex publicus, neque quislibet ex iudiciaria potestate, aut ullus ex fidelibus nostris, tam presentibus quam et futuris in ecclesias aut loca uel agros, seu reliquas possessiones, quas moderno tempore in quibuslibet pagis et territoriis infra ditionem imperii nostri possidet, quidquid ibidem propter summum amorem collatum fuit, queque etiam deinceps in iure ipsius sancti loci a Deo [Deum] timentibus hominibus ibidem pietas diuina uoluerit augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius monasterii, tam ingenuos quam et seruos, super eiusdem terram commanentes distringendos, nec ullas redhibitiones aut illicitas occasiones requirendas, nostris  nec futuris temporibus ingredi audeat, uel ea que supra memorata sunt, penitus exigere presumat. Sed liceat prefato abbati suisque successoribus res eiusdem monasterii, cum rebus uel hominibus ibidem aspicientibus uel pertinentibus, sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere. Et quidquid de prefatis rebus monasterii ius fisci exigere poterat, in nostra eleemosyna in integrum eidem concessimus monasterio, scilicet ut perpetuo tempore ad peragendum Dei seruitium augmentum et supplementum fiat, quatenus ipsis seruis Dei, qui ibidem Deo famulari uidentur, pro nobis et coniuge proleque nostra, et stabilitate totius imperii a Deo nobis collati, et eius clementissima  miseratione per immensum conseruandi, Dei immensam clementiam iugiter exorare [delectet]. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris diligentius conseruetur, manu propria subterfirmauimus, et annuli nostri impressione signari iussimus.

Signum Ludouici serenissimi imperatoris.

Helisachar recognoui.

Data III Nonas Decembris, anno Christo propitio 1, indictione 8. Actum Aquisgrani palatio regio in Dei nomine feliciter. Amen.



XuIII. PRO NEFRIDIO ARCHIEPISCOPO NARBONENSI.  
[Apud D. Bouquet., ibid., pag. 169, ex probat. nou. Hist. Occit., tom. I, pag. 44.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Cum petitionibus sacerdotum iustis et rationabilibus diuini cultus amore fauemus, superna nos gratia muniri non diffidimus. Idcirco notum sit omnibus fidelibus sancte Dei Ecclesie et nostris, tam presentibus quam et futuris, quia uir uenerabilis Nifridius Narbonensis urbis archiepiscopus adiens obtutitibus nostris, deprecatus est mansuetudinem culminis  nostri, ut matrem ecclesiam ipsius ciuitatis, que est in honore sanctorum Iusti et Pastoris, uel sancte Marie semper uirginis, cum monasterio sancti Pauli confessoris, ubi ipse sanctus corpore requiescit, quod est constructum haud procul ab eadem urbe, cum omnibus moderno tempore sibi subiectis, sub nostra defensione et immunitatis tuitione consistere faceremus. Cuius precibus ob amorem Dei et reuerentiam eorumdem sanctorum aurem accommodare libuit, et hoc nostre auctoritatis immunitatisque preceptum erga eamdem ecclesiam facere; per quod decernimus atque iubemus ut nemo ex iudiciaria potestate, nec ullus ex fidelibus nostris in ecclesias, aut loca, uel agros, aut reliquas possessiones, quas presenti tempore possidet, uel ea que deinceps in  iure atque potestate ipsius ecclesie diuina pietas uoluerit augere, ad causas audiendas, uel freda et tributa exigenda, aut mansiones uel paratas faciendas, aut fideiussores tollendos, aut homines ipsius ecclesie tam ingenuos quamque et seruos distringendos, aut ullas redhibitiones aut illicitas occasiones requirendas, nostris aut futuris temporibus ingredi audeat, uel ea que supra memorata sunt, penitus exigere presumat: sed liceat memorato presuli suisque successoribus sub nostra defensione quiete residere, et nostro parere imperio. Et quidquid ius fisci inde exigere poterat, totum nos pro eterna remuneratione eidem concedimus ecclesie, ut perpetuis temporibus clericis ibidem seruientibus Deo proficiat in augmentis; quatenus rectores ipsius  ecclesie, cum omnibus ad se pertinentibus, cum clero et populo sibi subiecto, pro nobis et coniuge proleque nostra, ac  totius imperii a Deo nobis per immensum concessi, Domini misericordiam alacriter exorare delectet. Et ut hec auctoritas nostre preceptionis a fidelibus sancte Dei Ecclesie et nostris uerius credatur et diligentius conseruetur, eam manu propria subscripsimus, et annuli impressione signari iussimus.

Signum Ludouici piissimi Augusti.

Durandus diaconus ad uicem Helisachar recognouit.

Data Iu Kalendas Ianuarias, anno Christo propitio 1 imperii domni nostri Ludouici piissimi Augusti, indictione 8. Actum Aquisgrani palatio regio  in Dei nomine feliciter. Amen.



XIX. [a 1Kb] PRO MONASTERIO EBERSHEIMENSI. 
[Apud Grandidier, Hist. de l'Eglise de Strasbourg, tom. II, pag. 156, ex autographo adulterino abbatie Aprimonasteriensis.]

In nomine sancte et indiuidue Trinitatis, Ludouicus Dei omnipotentis gratia rex Francorum et Longobardorum, Romanorum uero imperator Augustus.

Cum Prophete testimonio letitiam regis de uirtute  Dei procedere sciamus, regni nostri letitiam et honores augere credimus, si sancta ac uenerabilia seruorum Dei monasteria secundum petitionem ipsorum stabilire seu confirmare studuerimus, presertim cum et ipsi pro pace et stabilitate nostra Deum frequentius exorent. Quapropter omnium fidelium precipue tamen principum nostrorum auribus intimamus quod uenerabilis Sambatius abbas de cenobio cuius uocabulum est Nouientum siue Eberesheim, quod uir illuster Etich dux et coniux eius Bersuinda in Christi nomine et in honore beatorum apostolorum Petri et Pauli, sanctorumque martyrum Mauricii ac sociorum eius, in pago Alsaciensi, super ripam Ille fluminis, in episcopatu Argentinensi in suo proprio construxerunt fundo, cum fratribus suis  nostram adiit serenitatem, deprecans ut ipsum monasterium quod prefatus dux et uenerabilis filia ipsius Odilia in ius ac dominium regni penitus transfuderunt, aliquibus regie auctoritatis indiciis suffultum confirmaremus. Nos ergo et proprie saluti et utilitatibus fratrum ibidem Deo sub regulari disciplina seruientium consulentes, simulque pro remedio anime Christianissimi genitoris nostri Caroli, et serenissime genitricis nostre Hildegardis imperatricis Auguste petitionem ipsius benigne suscepimus, et perfici salubriter decreuimus. uolumus ergo locum supradicti Nouientensis, siue Ebersheimensis cenobii et omnem terminum fundamenti ipsius libere immunitatis esse, et omne ei ius fisci nostri totaliter ex hoc et deinceps remittimus, ea scilicet ratione ut nullus  iudex publicus, nec spiritalis, nec secularis, siue episcopus, siue dux, siue comes, uel aduocatus, seu aliqua iudiciaria potestas preter uoluntatem abbatis ingredi presumat, nec fredam tollat, nec mansiones, aut paratas ibi faciat, nec quemquam ibi hominum nisi rogatus ab abbate constringat, nec causas audiat; sed presens Sambatius abbas, eiusque successores ipsum locum cum omnibus appendiciis suis, uiis scilicet et inuiis, exitibus et reditibus, terris cultis et incultis, pratis, pascuis, siluis, forestis, aquis aquarumue decursibus, molendinis, piscationibus, uenationibus, edificiis, mancipiis utriusque  sexus, uel qualitercunque nominatis utilitatibus  potestatiue possideat. Quidquid igitur forensis, uel ciuilis querimonie infra ipsum locum, uel exterius in uillis ad ipsum locum pertinentibus motum fuerit, ad solum abbatem uel ad uillicos ab eo constitutos iudicii causa pertineat. De furtis uero, uel latrociniis, siue freuelis [a 1Kb] extra septa monasterii perpetratis, tertia pars aduocatum ecclesie a nobis constitutum respiciat. Taxatio autem huiusmodi erit: si quis de familia ecclesie, siue de externis in tali noxa acclamatus fuerit, et coram abbate uel eius causidico [b 1Kb] positus conuictus fuerit, sex firdones [c 1Kb] publici ponderis, siue triginta siclos [d 1Kb] Argentinensis monete persoluat. Si autem extra ipsum locum, uel eius terminum fuerit, unum firdonem, siue tres uncias Argentinensis monete persoluat: quod si facere  noluerit, uindictam iudicialem persoluat. Concessimus etiam, ipso abbate rogante, fratribus autem consentientibus, de allodiis ecclesie in beneficium domni Wolfhaldi aduocati, et omnium successorum ipsius absque ulla contradictione, quatenus ad utilitatem ac defensionem ecclesie et totius familie studiosius ac sollicitius insistat, et ne abbas uel fratres ipsius ulterius in quouis loco de introitu uel aliquo accessu ipsius grauentur, in Sulza [e 1Kb] mansum unum, in Egesheim [f 1Kb] curtim dominicam cum salica terra [g 1Kb] , in Lagelenheim [h 1Kb] , mansum unum, in Burcheim [i 1Kb] unum, in Sigotelsheim [i 1Kb] unum, in Rechenhusen [k 1Kb] curtim dominicam cum salica terra, uineis scilicet et agris et capella ipsius loci, in Grusenheim, mansum unum, in Wiswille [l 1Kb] mansum unum, in Stotesheim [m 1Kb] duos,  in Hittenheim [n 1Kb] unum, in Northus [o 1Kb] duos. Illud etiam sane non pretermittendum existimauimus, sed omnimodis interdicimus, ut nec presens abbas, nec aliquis successorum ipsius, nec quisquam monasterii prouisor de fundo ecclesie infra prefixum terminum, id est, a saltu qui dicitur Standenbruch [p 1Kb] , siue Breitenlacha, usque ad locum qui uocatur Querchlacha totaliter, usque in medium alueum Ille fluminis, in latitudine uero a riuo fontis usque ad medium alueum Ille in locum qui dicitur Staffelgruba, presumat quidquam iure proprietatis alicubi transfundere, uel iure hereditatis alicui concedere. Sed si utilitas  monasterii sui exposcit, mancipiis ecclesie seruilia  tantum feoda concedantur [a 1Kb] . Si quis autem de familia ecclesie obierit, siue intus, siue extra, optimum quod in pecudibus, uel in qualibet suppellectili possederat, in proximam dominicam curtim accipiatur, et iunior filius ipsius, si de familia ecclesie fuerit, cum matre infeodetur; sin autem, in potestate abbatis erit [b 1Kb] . Illud etiam sciendum est quod si presens abbas, uel aliquis successorum ipsius, Deo iubente, de hac luce migrauerit, fratres conuenientes secundum regulam sancti Benedicti de ipsis fratribus alium eligant: electus autem nobis presentetur et a nobis inuestiatur, et ad episcopum Argentinensem ordinandus transmittatur. Constituimus ergo et per auctoritatem regie potestatis decernimus, ut qualiscunque iudex, uel cuiuscunque dignitatis persona potens,  uel impotens huius charte auctoritatem, seu confirmationem temerare, uel infringere, seu aliquas possessiones predicti monasterii uiolenter diripere uel subtrahere attentauerit, quadraginta libras auri inius fisci nostri persoluat. Et ut hoc uerius credatur, ac deinceps firmum et inconuulsum custodiatur, manu propria subter signamus, et annuli nostri impressione iubemus sigillari uel insigniri.

Signum domni Ludouici Romanorum inuictissimi imperatoris Augusti.

Ego Carolus Moguntiensis archiepiscopus subscripsi [c 1Kb] . Ego Withgernus Argentinensis episcopus subscripsi [d 1Kb] . Ego Turbo archicapellanus [e 1Kb] ad uicem domini Ibbonis [f 1Kb] protospatharii cognoui. Actum Ingelenheim in curte regia, in Christi nomine feliciter.  Data tertio Nonas Nouembris, anno Dominice incarnationis octingentesimo decimo quarto [g 1Kb] indictione quinta, anno decimo regni domini Ludouici inuictissimi Romanorum imperatoris Augusti [h 1Kb] .



XX. PRO SANCTI ANTHYMI SENENSIS MONASTERIO. 
[Apud Ughelli, Italia sacra, tom. III, pag. 530.]

In nomine Domini Dei et Saluatoris nostri Iesu Christi, Ludouicus Procis Caroli Magni imperatoris, diuina ordinante clementia, imperator Augustus.


Cum petitionibus seruorum Dei iustis et rationabilibus diuini cultus amore faueamus, superna nos gratia muniri non diffidimus. Igitur comparent omnium nostrorum fidelium magnitudine, eoque secundum petitionem uiri uenerabilis Apollinaris abbatis, concessimus ad monasterium sancti Anthymi uicum qui uocatur de Cilcario, de ratione Senensis ciuitatis, id est per confinia loca denominanda. Ab oriente fluuius Axo, ab occidente fluuius Umbrone, a ponte usque in uado, qui dicitur Ursi. A meridie de uado Ursi per uiam, que ducit sub Monte Lucinii usque in uiam S. Anthymi. Ab Aquilone Gesse per Ponigastaldi, deinde uie publice usque ad pontem de Umbrone: cum duo oratoria infra ipsa fine posita, id est sancta Christina, et sancta mater ecclesia,  cum una curte prope ipsa sancta ecclesia, cum omnia quidquid ad ipsa curte pertinet. Et infra luca denominata. In cultu in fine Clusirie, piscaria Amese medietate, cum medietate de ipsa piscaria pertinentes, qui fuerant de publico ciuitatis Clusine, id est per confinia et loca nominanda. Ab oriente stagno, qui dicitur Moreccia, ubi ecclesia est S. Pancratii. Inde peruenit per campum S. Petri per medium montem super Cordoliario; inde a Casseratas usque ad Ampla: ad Ampla peruenit ad Montera, qui dicitur Marmianus de Marmiano. Ex alia parte contra occidentem, pergit per summitatem montis Tili descendente usque ad lutum, de luto a ualle Impia ad Laterbe. De Laterbe uenit in mare. Deinde iuxta littus maris, peruenit ad locum ubi stagnus in  mare mittit. Ex illo loco peruenit ad terram S. Laurentii, una cum ipsa mortaria ex angularique, atque cum ipso stagno ex barcariis suis cum omnia super se habentes, quidquid ad ipsam custodiam pertinet. Et infra loca determinata, cultum et incultum, cum seruis et aldionibus. Propterea has litteras preceptionis nostre in eodem sancto monasterio conscribere iussimus, ubi ab hoc die iam frater Apollinarius abbas, suique successores habendi, tenendi, dandi, commutandi, uel quidquid exinde apud festum iam fate ecclesie, elegerint faciendi, in omnibus liberum perfruantur arbitrium. Nullus ex fidelibus  nostris, uel cuiuslibet ex iudiciaria potestate iam dicto Apollinario abbati, aut successoribus suis de supradicta confinia inquietare, aut calumnia generare, uel aliquid ex hoc per nos pro remedio anime nostre ad predictum sanctum locum ex nostra munificentia concessimus abstrahere, adminuere quoque tempore presumantur. Sed nobis, Deo auspice, futuris temporibus, in eleemosyna nostra ibidem inaugurato proficiat, quantum melius delectat ipsos seruos Dei, qui ibidem Deo famulari uidentur: pro nobis uxoreque ac liberis fungenti nostre iugiter misericordiam Dei attentius exorare. Quod si quispiam hanc nostram concessionem, quod non credimus, quoquo modo uiolare presumpserit, sciat se compositurum auri obrizi 60 medietatem  palatii nostri, et medietatem ad supradictum monasterium S. Anthymi. Et ut uerior ac firmior habeatur, uel pro tempore Christo propitio, obseruetur, manu propria subter firmauimus, et annulo nostri sigilli iussimus insigniri.

Signum Ludouici potentiss. imp. qui recognouit.

Datum Iu Kal. Ianuarii, anno, Christo propitio, primo imperii D. Ludouici piissimi Augusti, indict. 8. Actum Aquisgrani, in palatio regio. In Dei nomine. Amen.



XXI. PRO MONASTERIO SANCTI MAXIMI TREuIRENSIS. 
[Apud Hontheim., Hist. Eccl. Treuir.]

Ludouicus gratia Dei rex Francorum et Longobardorum  et patricius Romanorum.


Si quieti monasteriorum prouidemus, hoc nobis et regni nostri diutinam stabilitatem conciliabit, et beatorum pauperum spiritu mercede donabit. Quapropter omnis regni nostri unanimitas nouerit quod nos uenerandi [a 3Kb] Helisachar familiaris nostri et abbatis cenobii sanctissimi confessoris Maximini protectoris nostri postulationem percepimus, qualiter pii genitoris nostri Caroli, iure prenominati Magni, factum sequentes, iam dictum monasterium priuilegiis nostre quoque auctoritatis roboraremus; quam petitionem cum mansuetudine suscepimus, et fieri auctoritatiue precepimus. Decreuimus namque, et omnibus post nos futuris denuntiamus, prefatum locum sub nostro sequentiumque regum manere dominatu, ueluti prioribus temporibus in ditione regum  mansisse dignoscitur, nulli unquam loco subiaceat, nullius persone dominationem, [b 1Kb] electionem etiam abbatis concedimus monachorum arbitrio, cum uidelicet qui uite ac sapientie merito secundum regulam probabilis inuenitur, eligendi. Mancipia insuper et predia, uel cunctam monasterii substantiam abbatis potestati permittimus, et ad fratrum solummodo [c 1Kb] conductum, ne sancte religionis status deficiat, liberam uendendi et commutandi habeant nostre auctoritatis licentiam; quatenus sine indigentia, sed cum tranquillitate et pace Dominum pro salute nostra iugiter exorent. Et ut hec auctoritas inuiolata perduret, manu propria firmauimus, et sigilli nostri impressione signari iussimus [d 1Kb] .



XXII. [a 8Kb] CONFIRMATUR COMMUTATIO FACTA INTER PETRUM ABBATEM NONANTULANUM ET RODULFUM RECTOREM MONASTERII BRIXIANI SANCTI SALuATORIS. 
[Ex Muratorio, Antiquitates Italice, tom. II, p. 201.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Si enim ea que fideles nostri regni pro eorum opportunitatibus inter se commutauerint uel concambiauerint, nostris confirmamus edictis, imperialem exercemus consuetudinem, et hoc postmodum iure firmissimo mansurum esse credimus. Igitur  notum sit omnium fidelium nostrorum solertie, presentium scilicet et futurorum, qualiter uir uenerabilis Petrus abbas ex monasterio Nonantulo, quod est constructum in honore beatorum apostolorum et sancti Siluestri confessoris, ad nostram accedens clementiam, innotuit serenitati nostre, eo quod aliquas res cum Rodulfo rectore monasterii, quod est constructum intra muros ciuitatis Brixie in honore Domini Saluatoris nostri Iesu Christi, quod uulgo appellatur Monasterium Nouum, concambiasset. Dedit itaque uir uenerabilis Petrus memoratus abbas de parte monasterii sui predicto Rodulfo ad partem prefati monasterii uillas nuncupantes Castellione, Calcinato, Siluiniano, Monticulo, sicut eidem Rodulfo pro opportunitate monasterii recipere  placuit. E contra in compensatione huius meriti dedit iam dictus Rodulfus prescripto uenerabili Petro abbati ad partem monasterii sui pro opportunitate seruorum Dei in eodem cenobio commorantium, uillam nuncupantem Reduddum, que dicitur supernomen Curticella, in pago Persiceta, cum omni integritate uel soliditate sua. Unde et commutationem de predictis locis, nostris obtutibus ostendit ad relegendum. Sed pro integra firmitate petiit celsitudinem nostram, ut in eleemosyna nostra ipsam commutationem denuo per nostrum mansuetudinis preceptum plenius confirmare deberemus. Cuius petitionem denegare noluimus: sed sicut unicuique fidelium nostrorum iuste rationabiliterque petentium, ita nos illi concessisse atque in omnibus confirmasse  cognoscite. Precipientes ergo iubemus ut inspectam ipsam commutationem, sicut per eam plenius declaratur, quidquid pars iuste et rationabiliter alteri contulit parti, deinceps per hanc nostram auctoritatem iure firmissimo teneant atque possideant: et quidquid exinde facere uoluerint, libero in omnibus perfruantur arbitrio. Et ut hec auctoritas firmior habeatur, et per futura tempora plenius conseruetur, manu propria subscripsimus, et de annulo nostro subter sigillari iussimus.

Signum Ludouici serenissimi imperatoris.

Helisachar recognoui et subscripsi.

Data Kalendis Augusti, anno primo, Christo propitio, imperii nostri, indictione septima. Actum  Aquisgrani palatio regio, in Dei nomine feliciter. Amen.



XXIII. CONFIRMANTUR FRODOINO ABBATI MONASTERII NOuALICIENSIS TESTAMENTUM ABBONIS FUNDATORIS, ALIAQUE IURA EIUSDEM MONASTERII. 
[Ex Muratorio, Antiquitates Italice, tom. III, pag. 30.]

In nomine Domini nostri Iesu Christi Dei eterni,  Ludouicus, diuina ordinante prouidentia, imperator Augustus.

Imperialem celsitudinem decet precessorum nostrorum pie facta non solum inuiolabiliter conseruare, sed etiam censure sue auctoritate confirmare. Idcirco notum esse uolumus omnibus fidelibus sancte Dei Ecclesie, et nostris, presentibus et futuris, quia uir uenerabilis Frodoinus abbas in monasterio, quod dicitur Noualicius, quod est constructum in honore sancti Petri principis apostolorum, in ualle scilicet cuius uocabulum est Seusina, detulit et obtulit obtutibus nostris testamentum a quondam uiro religioso dominoque deuoto Abbone factum de prefato monasterio, et a Domino genitore nostro Carolo gloriosissimo imperatore renouatum atque confirmatum,  in quo continebatur, qualiter prefatus Abbo patricius ipsum locum supranominatum cum omnibus rebus suis, ob amorem uidelicet patrie celestis et beate uite, Petro beatissimo apostolorum obtulit principi, nec non cunctis destructoribus, dissipatoribus temerariis, diuina quippe censura, et eternum supplicium, atque diuinum anathema, qui unquam in tempore ausi fuerint, seducti atque cupiditate, tante deuotionis contraire conscriptum atque firmitatem, unde ipsa casa Dei, et monachi ibidem sic religione sancte deuotionis Christo. Domino famulantes, seu pauperes Christi et peregrini euntes et redeuntes montibus, supplementum habere debent propter suorum mercedem; qui ipsam donationem facere et confirmare sollicite statuerunt.  Petiitque prefatus abbas celsitudini nostre, ut ipsum testamentum a domino nostro genitore confirmatum et roboratum, etiam nostris roboremus auctoritatibus. Nos uero diuinam considerantes misericordiam et eternam remunerationem pro benefactis, petitioni eius libenter prebuimus assensum, et hanc nostre auctoritatis confirmationem fieri decreuimus. Per quam precipiendo iubemus, ut quidquid supradictus religiosus Abbo Deo uero, beatissimoque contulit Petro, et dominus genitor noster auctoritates ob celestem aulam confirmauit; deinceps absque ullius iniusta inuasione, interpellatione atque inquietudine iam fatus Frodoinus abbas et eius successores teneant atque possideant in eternum libere,  omnia scilicet regalia ex iis omnibus que ad presens possident, et que in antea acquirere potuerint, [a 2Kb] forum, omicidium, assassinium in nostro imperio perpetratum media ciuitate, publicam stratam a predicta ciuitate usque ad Fontanam uercinescam, et cetera alia que ad nos siue ad nostros subditos spectabant. uolumus etiam, atque specialiter per hos apices nostros iubemus, ut ubicunque res de supra nominate monasterio coniacent, per fideles  nostros studiose defendantur et tueantur, sicut nostra specialis causa, quia, ut multis notum est, a bone memorie Pippino auo nostro, simulque glorioso rege excellentissimo genitore nostro Carolo per donationem scripture uere tradite fuerunt. Et ut hec auctoritas firmior habeatur, et diuturnis temporibus conseruetur, manu propria decreuimus roborari, ac de sigillo nostro iussimus sigillari.

Anno primo, Christo propitio, imperii nostri, indictione septima. Actum in Aquisgrani palatio regio in Dei nomine feliciter. Amen.



XXIu. PRO ECCLESIA uIENNENSI.  
[Apud Baluz., Capitul., tom. II, pag. 1404, ex chartulario ecclesie uiennensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus omnibus episcopis, abbatibus, ducibus, comitibus, uicariis, centenariis, actionariis, missis nostris discurrentibus, uel cunctis fidelibus sancte Dei Ecclesie, et nostris presentibus scilicet et futuris.

Notum sit quia si sacerdotum ac seruorum Dei petitionibus, quas nobis pro suis necessitatibus innotuerint, ad effectum perducimus, non solum regiam consuetudinem exercemus, uerum etiam ad beatitudinem et retributionis mercedem talia nobis facta profutura confidimus. Proinde comperiat omnium  fidelium nostrorum industria presentium scilicet et futurorum qualiter uir uenerabilis, Bernardus uiennensis ciuitatis et sancti Mauricii martyris ecclesie presul, ueniens ad nos, detulit nobis preceptiones regum antecessorum nostrorum, in quibus inuenimus insertum quomodo ipsam sedem cum cellulis uel rebus ibidem aspicientibus sub plenissima defensione et emunitatis tuitione habuissent. Petiit namque nobis pro firmitatis studio ut circa ipsum sanctum locum pro mercedis nostre augmento denuo similia concedere et confirmare deberemus. Cuius petitioni denegare noluimus, sed reddita in omnibus et presentes et futuri fideles sancte Dei Ecclesia et nostri concessum atque perpetuo confirmatum a nobis esse cognoscant. Insuper etiam  placuit nobis ibidem cellulam sancti Symphoriani, olim exinde abstractam, cum omnibus rebus ibidem aspicientibus reddere. Reddimus etiam ibi quamdam uillam que uocatur Fasiana, quam uolumus ad susceptionem peregrinorum et alimoniam pauperum ibidem futuris proficere temporibus, ita duntaxat ut nullus eam exinde ullo unquam tempore abstrahere aut in beneficio dare presumat, sed, sicut intulimus, ad necessitates indigentium procuratores  huius Ecclesie eam manere permittant. Concessimus etiam ibi quasdam cellulas, unam que appellatur monasterium superius, aliam monasterium medianum, constructas in honore sancti Andree et sancti Nicetii uel aliorum sanctorum; quas uolumus et nostris et futuris temporibus ad supplementum canonicorum ibidem Deo famulantium proficere. Precipientes ergo iubemus ut nullus Iudex publicus, neque quislibet ex iudiciaria potestate, nec aliquis ex fidelibus nostris, in ecclesias aut loca uel agros seu reliquas possessiones memorate ecclesie sancti Mauricii, quas moderno tempore iuste et rationabiliter possidere uidetur, in quibuslibet pagis et territoriis, quidquid ibidem propter diuinum amorem collatum est, uel que nos munere largitatis nostre  in nostra eleemosyna ibidem reddidimus uel concessimus, queque etiam deinceps in iure ipsius sancti loci uoluerit diuina pietas augeri, ad causas audiendas uel freda exigenda, aut mansiones uel paratas faciendas, aut fideiussores tollendos, aut homines eiusdem ecclesie tam ingenuos quam et seruos qui super terram ipsius residere uidentur iniuste distringendos, nec ullas redhibitiones aut illicitas occasiones requirendas, ullo unquam tempore ingredi audeat uel exactare presumat. Et quidquid de rebus prefate ecclesie fiscus separare poterat, totum nos pro eterna remuneratione predicte ecclesie concedimus, ut perennibus temporibus in eleemosyna pauperum et stipendia seruorum Dei ibidem Deo famulantium proficiat in augmentum,  quatenus ipsis seruis Dei, qui ibidem Deo famulari uidentur, pro nobis et coniuge proleque nostra et stabilitate totius imperii nostri a Deo nobis concessi atque conseruandi iugiter Domini misericordiam exorare delectet. Et ut hec auctoritas nostris futurisque temporibus, Domino protegente, ualeat inconuulsa manere, manu propria subscripsimus et annuli nostri impressione signari iussimus.

Signum Ludouici serenissimi imperatoris.

Helisachar recognoui.

Data XIu Kal. Februarii, anno primo, Christo propitio, imperii nostri, indictione 7. Actum Aquisgrani palatio in Dei nomine feliciter. Amen.



XXu.  PRO HISPANIS QUI IN REGNO FRANCORUM MANEBANT. 
[Apud Baluz., Capitul., tom. I, pag. 550.]

Hoc est preceptum remissionis siue concessionis quod fecit Ludouicus imperator Hispanis qui ad se perfugerant [propter persecutionem Saracenorum].

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus, omnibus fidelibus sancte Dei Ecclesie ac nostris, presentibus scilicet et futuris,  partibus Aquitanie, Septimanie, Prouincie et Hispanie consistentibus.

Sicut nullius uestrum notitiam effugisse putamus qualiter aliqui homines propter iniquam oppressionem et crudelissimum iugum quod eorum ceruicibus inimicissima Christianitati gens Saracenorum imposuit, relictis propriis habitationibus et facultatibus que ad eos hereditario iure pertinebant, de partibus Hispanie ad nos confugerunt, et in Septimania atque in ea portione Hispanie que a nostris marchionibus in solitudinem redacta fuit, sese ad habitandum contulerunt, et a Saracenorum potestate se subtrahentes, nostro dominio libera et prompta uoluntate se subdiderunt, ita ad omnium uestrum notitiam peruenire uolumus quod eosdem homines sub protectione  et defensione nostra receptos, in libertate conseruare decreuimus.

I. Eo uidelicet modo ut sicut ceteri liberi homines cum comite suo in exercitum pergant, et in marcha nostra iuxta rationabilem eiusdem comitis ordinationem atque admonitionem explorationes et excubias, quod usitato uocabulo wactas dicunt, facere non negligant, et missis nostris aut filii nostri, quos pro rerum opportunitate illas in partes miserimus, aut legatis qui de partibus Hispanie ad nos transmissi fuerint, paratas faciant, et ad subuectionem eorum ueredos donent. Alius uero census ab eis, neque a comite, neque a iunioribus et ministerialibus eius, exigatur.

II. Ipsi uero pro maioribus causis, sicut sunt homicidia,  raptus, incendia, depredationes, membrorum amputationes, furta, Iatrocinia, alienarum rerum inuasiones, et undecunque a uicino suo aut criminaliter aut ciuiliter fuerit accusatus, et ad placitum uenire iussus, ad comitis sui malum omnimodis uenire non recusent. Ceteras uero minores causas more suo, sicut hactenus fecisse noscuntur, inter se mutuo definire non prohibeantur.

III. Et si quispiam eorum in partem quam ille ad habitandum sibi occupauerat, alios homines undecunque uenientes attraxerit, et secum in portione sua, quam adprisionem uocant, habitare fecerit, utatur illorum seruitio absque alicuius contradictione uel impedimento, et liceat illi eos distringere ad iustitias faciendas quales ipsi inter se definire possunt.  Cetera uero iudicia, id est, criminales actiones, ad examen comitis reseruentur.

Iu. Et si aliquis ex his hominibus qui ab eorum aliquo attractus est, et in sua portione collocatus, locum reliquerit, locus tamen qui relictus est, a dominio illius qui eum prius tenebat non recedat.

u. Quod si illi propter lenitatem et mansuetudinem comitis sui eidem comiti honoris et obsequii gratia quidpiam de rebus suis exhibuerint, non hoc eis pro tributo uel censu aliquo computetur, aut comes ille uel successores eius hoc in consuetudinem presumant, neque eos sibi uel hominibus suis aut mansionaticos parare, aut ueredos dare, aut ullum censum uel tributum aut obsequium, preter id quod iam  superius comprehensum est, prestare cogat. Sed liceat tam istis Hispanis, qui presenti tempore in predictis locis resident, quam his qui adhuc ad nostram fidem de iniquorum potestate fugiendo confluxerint, et in desertis atque in incultis locis per nostram uel comitis nostri licentiam consedentes edificia fecerint, et agros incoluerint, iuxta supradictum modum sub nostra defensione atque protectione in libertate residere, et nobis ea que superius diximus, tam cum comite suo quam cum missis eius, pro temporum opportunitate alacriter atque fideliter exhibere.

uI. Nouerint tamen iidem Hispani sibi licentiam a nobis esse concessam ut se in uassaticum comitibus nostris more solito commendent. Et si beneficium  aliquod quisquam eorum ab eo cui se commendauit, fuerit consecutus, sciat se de illo tale obsequium seniori suo exhibere debere quale nostrates homines de simili beneficio senioribus suis exhibere solent.

uII. Idcirco has nostre auctoritatis litteras eis dare decreuimus, per quas decernimus atque iubemus ut hec nostre liberalitatis et mansuetudinis constitutio erga illos tenore perpetuo ab omnibus fidelibus sancte Dei Ecclesie et nostris inuiolabiliter conseruetur. Cuius constitutionis in unaquaque ciuitate ubi predicti Hispani habitare noscuntur, tres descriptiones esse uolumus: unam quam episcopus ipsius ciuitatis habeat, et alteram quam comes, et tertiam ipsi Hispani qui in eodem loco conuersantur.  Exemplar uero earum in archiuo palatii nostri censuimus reponendum, ut ex illius inspectione, si quando, ut fieri solet, aut ipsi se reclamauerint, aut comes uel quislibet alter contra eos causam habuerit, definitio litis fieri possit.

Hanc quippe constitutionem, ut per diuturna tempora a fidelibus sancte Dei Ecclesie et nostris et uerius credatur et diligentius conseruetur, manu propria subscripsimus, et annuli nostri impressione signari iussimus.

Signum domni Ludouici, serenissimi imperatoris.

Durandus diaconus ad uicem Helisachar recognouit.

Datam Kalendas Ianuarias, anno, Christo propitio  [815], primo imperii domni Ludouici piissimi Augusti, indictione 7. Actum Aquisgrani palatio regio in Dei nomine feliciter. Amen.



XXuI. PRO MONASTERIO MICIACENSI. 
[Apud Baluz., Capit., pag. 1406, ex chartulario monasterii Miciacensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus omnibus episcopis, abbatibus, ducibus, comitibus uel uicedominis, uicariis, centenariis, telonariis, actionariis, et omnibus rempublicam  procurantibus, presentibus scilicet et futuris. Notum sit quia Dutresindus abbas ex monasterio sancti Maximini Miciacensis et omnis eius congregatio petierunt celsitudinem nostram ut licentiam haberent, ad eorum supplendas necessitates, tres naues per Ligerim, Carum, uincenam, Sartam, Meduanam, Taunucum seu Lidum, Hilarium, siue per cetera flumina pro quibuslibet prefati monasterii necessitatibus discurrunt, necnon et de carris, saumariis, nauigiis, seu de omni commercio, undecunque fiscus teloneum exigere poterat. Cuius precibus ob amorem Dei et uenerationem ipsius sancti annuere et hoc nostre auctoritatis preceptum firmitatis gratia erga ipsum monasterium pro mercedis nostre augmento, sicut petierunt, concessimus. Idcirco hoc  preceptum nostrum fieri iussimus, per quod iubemus atque precipimus ut nemo fidelium nostrorum, nec quislibet exactor iudiciarie potestatis, de carris, uel sagmariis, seu nauigiis, uel de quolibet commercio, undecunque uidelicet fiscus teloneum exigere potest, nullum teloneum accipere uel exigere presumat. Naues uero tres, que siue per flumen Ligeris, siue per cetera flumina ob utilitatem et necessitatem ipsius monasterii discurrunt, ad quascunque ciuitates, castella, aut portus, uel cetera loca accessum habuerint, nullus ex eis aut hominibus qui eas preuident ullum teloneum aut ripaticum, aut pontaticum, aut portaticum, aut salutaticum, aut cespitaticum, aut cenaticum, aut laudaticum, aut trauicticum, aut pulueraticum, aut ullum occursum,  uel ullum censum, aut ullam redhibitionem accipere uel exigere audeat; sed licitum sit, absque alicuius illicita contrarietate uel detentione, per hanc nostram auctoritatem naues tres, et homines qui eas preuidere debent, cum iis que deferunt, per uniuersum imperium nostrum libere ac secure ire et redire. Et si aliquas moras in quolibet loco fecerint, aut aliquid mercati fuerint aut uendiderint, nichil ab eis prorsus, ut dictum est, exigatur. Hec uero auctoritas ut pleniorem obtineat uigorem, et a fidelibus nostris certius credatur et diligentius conseruetur, de annuli nostri impressione subter sigillari iussimus.

Datum uI Idus Ianuarii, anno, Christo propitio, primo imperii domni Ludouici serenissimi Augusti,  indictione 8. Actum Aquisgrani palatio regio in Dei nomine feliciter. Amen.



XXuII. PRO ECCLESIA uIENNENSI. 
[Apud Baluz., ex chartulario ecclesie uiennensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus, omnibus episcopis, abbatibus, ducibus, comitibus, uicariis, centenariis, actionariis, teloneariis, seu omnibus rem publicam procurantibus.


Notum sit quia nos, deprecante Bernardo uiennensis ecclesie episcopo, que est constructa in honore sancti Mauricii, pro mercedis nostre augmento, seu pro utilitate fratrum ibidem Domino famulantium, ei concessimus naues quinque per diuersa flumina, Rhodanum scilicet et Segonnam, ad sua negotia deferenda. Unde uobis precipimus atque mandamus ut neque uos neque iuniores uestri ullum teloneum aut ripaticum seu portaticum, uel etiam cespitaticum, nec cenaticum uel salutaticum, nec ullas redhibitiones ab eodem predicto numero nauium exigere uel exactare presumatis, quatenus per hanc nostre preceptionis auctoritatem, ut prediximus, ob utilitatem fratrum ibidem Deo seruientium liberius securiusque negotia sua  uestro simul fulti auxilio et munimine peragere ualeant. Et ut hec auctoritas uerius certiusque credatur, de annulo nostro subter iussimus signari.

Signum Ludouici serenissimi Augusti.

Ibbo ad uicem Helisachar recognoui.

Data Iu Idus Iunii, anno secundo, Christo propitio, imperii domni Ludouici serenissimi Augusti, indictione 8. Actum Aquisgrani palatio regio in Dei nomine feliciter. Amen.



XXuIII. PRO IMMUNITATE CeNOBII CARROFENSIS. 
[Apud D. Bouquet., Recueil des hist., tom. uI, pag. 474, ex Beslio in probat. ad Hist. com. Pictau.,  pag. 164.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei, eiusque in eisdem locis sibi famulantibus beneficia opportuna largimur, premium nobis apud Deum eterne remunerationis rependi non diffidimus. Nouerit interea sagacitas seu utilitas omnium fidelium nostrorum, tam presentium quam et futurorum, quia uir uenerabilis [a 1Kb] Iustus abbas ex monasterio Carrofensi, quod est constructum in honore Domini et Saluatoris nostri Iesu Christi, situm in pago Pictauiensi prope fluuium Karentone, obtulit obtutibus nostris auctoritatem immunitatis domni  et genitoris nostri Caroli beate memorie piissimi Augusti, in qua erat insertum quod ipsum monasterium Rotgerius quondam comes in suo edificauit proprio, et cum omnibus rebus et ornamentis ecclesie, seu et cum omnibus appendiciis et adiacentiis suis, eidem genitori nostro per chartulam delegauerit donationis: et quod ad eius petitionem ob in quietudinem iudiciarie potestatis sub sua deuotione et immunitatis tuitione consistere fecerat. Pro firmitatis namque studio deprecatus est predictus Iustus abbas, et omnis congregatio ibidem Deo seruiens, ut paternum morem sequentes, huiusmodi  nostre immunitatis preceptum circa ipsum monasterium fieri censeremus. Quorum petitioni libenter assensum prebuimus et nostre auctoritatis preceptum erga ipsum monasterium immunitatis atque tuitionis gratia pro diuini cultus amore et anime nostre remedio fieri decreuimus; per quod precipimus atque iubemus ut nullus iudex publicus, nec quislibet ex iudiciaria potestate, aut ullus ex fidelibus nostris, tam presentibus quam et futuris, in ecclesias aut loca uel agros, seu reliquas possessiones, quas moderno tempore in quibuslibet pagis et territoriis infra ditionem imperii nostri iuste ac legaliter possidet, uel ea que deinceps in iure ipsius sancti loci aut per nos aut per alios uoluerit diuina pietas augeri, ad causas audiendas, uel freda aut  tributa exigenda, aut mansiones uel paratas faciendas, aut fideiussores tollendos, aut homines ipsius monasterii, tam ingenuos quam et seruos, super terram ipsius commanentes distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea que supra memorata sunt, penitus exigere presumat. Quidquid etiam de prefatis rebus monasterii fiscus exigere poterat, in integrum pro eterna retributione eidem concedimus monasterio; scilicet ut perennibus temporibus in alimoniam pauperum et stipendia monachorum ibidem Deo famulantium proficiat in augmentum. Et quando quidem diuina uocatione supradictus abbas, uel successores eius de hac luce migrauerint, quandiu ipsi monachi inter se  tales inuenire poterunt qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam eligendi abbates concedimus; quatenus ipsis monachis qui ibidem Deo famulari uidentur, cum rebus uel hominibus eidem monasterio aspicientibus uel pertinentibus, sub tuitionis uel immunitatis nostre defensione, remota totius inique potestatis inquietudine, quieto ordine possidere et pro incolumitate nostre coniugis et prolis, seu etiam totius imperii a Deo nobis collati et eius clementissima miseratione perpetuo conseruandi, Dei per immensam clementiam iugiter exorare delectet. Hanc igitur auctoritatem, ut pleniorem in Deo obtinere ualeat uigorem, et a fidelibus sancte Ecclesie et a nostris  roboretur, et uerius credatur, et diligentius conseruetur, manu propria subterfirmauimus, et annuli nostri impressione signari iussimus.

Signum Ludouici serenissimi imperatoris.

Helisachar recognoui.

Data II Idus Febr., anno, Christo propitio, 11 imperii domini nostri, indictione 8. Actum Aquisgrani palatio regio in Dei nomine feliciter. Amen.



XXIX. PRO MONASTERIO DERuENSI. 
[Apud D. Bouquet. ibid., pag. 476, ex chartulario huius monasterii.]

In nomine Domini Dei et Saluatoris nostri Iesu  Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus diuini cultus amore fauemus, superni muneris donum nobis a domino impertiri credimus. Igitur notum sit omnibus fidelibus sancte Dei Ecclesie ac nostris, presentibus scilicet et futuris, quia Hauto abba ex [a 1Kb] monasterio sanctorum apostolorum Petri et Pauli, quod est situm in silua que uocatur Deruo, ubi fluuius Alsmantia ingreditur in uigera, in pago Pertense, ostendit nobis immunitatem aui nostri Pippini regis, in qua erat insertum qualiter ipse et antecessores eius, reges uidelicet Francorum, ipsum monasterium semper sub plenissima defensione et immunitatis tuitione habuissent. Ob  firmitatem tamen rei postulauit nobis predictus Hauto, ut eamdem auctoritatem ob amorem Dei et reuerentiam ipsius sancti loci, nostra confirmaremus auctoritate. Cuius petitioni libenter acquieuimus et hoc preceptum auctoritatis nostre circa ipsum sanctum locum fieri decreuimus, per quod iubemus atque precipimus ut nemo fidelium nostrorum, uel quislibet ex iudiciaria potestate in ecclesias aut loca uel agros, seu reliquas possessiones predicti monasterii, quas moderno tempore iuste et rationabiliter possidet, uel ea que deinceps in ius ipsius monasterii uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines eiusdem monasterii iniuste distringendos,  nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt, penitus exigere presumat. Sed liceat memorato abbati suisque successoribus res predicti monasterii sub immunitatis nostre defensione quieto ordine possidere. Et quidquid exinde ius fisci exigere poterat, totum nos pro eterna remuneratione prefato monasterio concedimus, ut in alimonia pauperum et stipendia seruorum ibidem Deo famulantium proficiat perennibus temporibus in augmentum, quatenus ipsos seruos Dei qui ibidem Deo famulantur, pro nobis et coniuge proleque nostra, et pro stabilitate totius imperii a Deo nobis collati uel conseruandi, iugiter Domini misericordiam exorare delectet. Et ut hec  auctoritas, Domino protegente, ualeat inconuulsa manere, manu propria subterfirmauimus, et annuli nostri impressione signari iussimus.

Signum Ludouici piissimi imperatoris.

Durandus diaconus ad uicem Helisachar recognouit.

Data II Kal. Martii, anno, Christo propitio, 11 imperii domni Ludouici piissimi Augusti, indictione 8. Actum Aquisgrani palatio regio in Dei nomine feliciter. Amen.



XXX. PRO MONASTERIO GORZIENSI. 
[Apud D. Calmet., Hist. Lothar., pag. 298.]

In nomine Domini Dei ac Saluatoris nostri Iesu Christi. Amen. Ludouicus, diuina ordinante clementia, imperator Augustus.

Cum iustum esse constat ut regalis atque imperialis potestas his aliquod munus impertiat quorum necessitas hoc postulare comprobetur; cumque non minus equitatis ordo uidetur exigere ut his eadem potentia liberius aurem accommodet, et eorum petitiones ad effectum perducat, quorum fideli famulatu manifesta deuotionis obsequia demonstrantur; idcirco notum fieri uolumus omnium fidelium nostrorum  tam presentium quam futurorum sagacitati, qualiter suggerente atque petente Madephrido fideli nostro, res quasdam Theodemarus proprietatis sue, que sunt in pago Scarponensi, in fine Theodalciaga, et in fine Scammuse, et in fine Helimninciaga, et in fine Audomaga, et in fine Absolomaga, et in fine Munalabuuicuse, et in fine Halaricunise, et in fine Cunholomaga, et in fine Dodomaga, et in fine Bedeonecuse, et in fine Banomaga, id est, tam mansis, casis, casulis, cum omnibus edificiis desuper positis, campis, pratis, uineis, siluis, cultis et incultis, aquis aquarumue decursibus, quidquid ab hac die Hertmannus uisus fuit habere, et potestatem habuit, totum et ad integrum ad partem sancti Stephani uel sancti Petri, uel sancti Gorgonii uel ad ipsum monasterium  Gorzie condonauit ad tempus Optario abbati, et accepit in precariam in pago Scarponensi, et in fine Banomaga, uel in ipsa uilla Banonocurte, sicut et ipsa precaria docet, totum et ad integrum. Postea uenit Magulfus episcopus atque abbas de ipso monasterio, et uoluit ipsam precariam cessare. Tunc Hartmannus comes ad nostram accessit clementiam, deprecans ut ipsam precariam quam a supra memorato abbate Optario acceperat, per nostram mandeburdam et licentiam diebus uite sue, sicut inter eos conuenerat, habere potuisset: cuius petitionibus domus Dei utilitatem considerantes, capto fidelium nostrorum consilio, annuimus; et ideo hanc nostre auctoritatis largitionem predicto fideli  nostro Hartmanno, expetitione Madefridi fidelis nostri ac ceterorum fieri decreuimus, per quam statuimus atque sanximus ut res superius scriptas, quas tam ipse Hartmannus ad ipsam casam Dei dedit, quam etiam illas quas in precariam accepit, per hoc maiestatis nostre preceptum, seu per dictam conuentionem, diebus uite sue secure possideat; et nullus exinde pontificum in quibuslibet rebus uel corporibus aliquid minuendi ius habeat; sed quidquid ibidem accrescere, immeliorare uel attrahere uoluerit, ac si liberos proprios ex rebus memoratis haberet, eo fieri decernere satagat; ita tamen ut per singulos annorum recursus persoluat in censum,  ad festiuitatem ipsius beati martyris Gorgonii, quod est u Idus Septembris, solidos quinque denarios, aut quantum de cera pretio tanto comparata patefaciat. Quod si de ipso censu negligens aut tardus exstiterit, emendato neglecto, quod tenet teneat. Post discessum uero suum, quando sic Deus uoluerit, ipse res bene acte ac meliorate absque ulla contradictione, uel iudicis assignatione, ad iam futurum monasterium redeant. Hoc uero, auctoritas clementie nostre ut immobilis et inconuulsa permaneat, manu nostra subterfirmauimus, et bulle nostre impressione signari iussimus.

Signum Ludouici serenissimi regis.

Ego Durandus diaconus ad uicem Helisachar recognoui.


Data X Kal. Aprilis, anno ab incarnatione Domini 815, indict. 8, epacta 7 concurrente, anno uero 2 regni Ludouici imperatoris. Actum Aquisgrani palatio regio in Dei nomine feliciter. Amen.



XXXI. PRO MONASTERIO ANIANENSI. 





XXXII. PRO uIuARIENSI ECCLESIA. 
[Apud D. Bouquet., ibid., ex I. Columbi De rebus gestis episc. uiuar., lib. II, n. 30.]


In nomine Domini et Saluatoris nostri Iesu Christi, Ludouicus, diuina ordinante prouidentia [a 1Kb] , imperator Augustus.

Si sacerdotum ac seruorum Dei iustis petitionibus acquiescimus, hoc nobis sane ad eternam beatitudinem prouenire confidimus. Idcirco comperiat omnium fidelium nostrorum, presentium scilicet et futurorum industria, quia uir uenerabilis Thomas, episcopus Albensium seu uiuariensium, ueniens ad nos, deprecatus est celsitudinem nostram ut pro nostre mercedis augmento predictam sedem, cum fratribus ibidem Domino seruientibus, sub nostra defensione et immunitate reciperemus: cuius petitioni assensum prebentes, per nostre auctoritatis  preceptum confirmare studuimus. Precipientes ergo iubemus ut nullus iudex publicus, neque quislibet ex iudiciaria potestate seu aliquis ex fidelibus sancte Dei Ecclesie ac nostris, in ecclesias, aut loca, uel agros, seu reliquas possessiones, quas moderno tempore iuste et rationabiliter possidere uidetur in quibuslibet pagis et territoriis, uel quidquid etiam deinceps propter diuinum amorem ibidem collatum fuerit, ad causas audiendas, uel freda exigenda aut mansiones, aut paratas faciendas, aut fideiussores tollendos, aut homines ipsius ecclesie, tam ingenuos quam seruos, iniuste distringendos, siue ullas redhibitiones uel illicitas occasiones requirendas, ullo  unquam tempore ingredi audeat, uel ea que sunt supra memorata exactare presumat, sed liceat seruis Domini ibidem consistentibus sub nostra defensione et immunitatis tuitione perpetuo tempore quiete residere, et pro nobis ac coniuge proleque nostra, seu pro stabilitate totius imperii nostri a Domino nobis collati, et eius clementissima miseratione iugiter conseruandi Domini misericordiam exorare. Et ut hec auctoritas uerius certiusque credatur, manu propria subscripsimus et annuli nostri impressione signari iussimus.

Signum domni Ludouici serenissimi imperatoris.

Datum XuII Kal. Iulii, anno 11 imperii domni Ludouici Augusti, indict. 8. Actum Aquisgrani palatio regio in Dei nomine feliciter. Amen.



XXXIII. PRO MONASTERIO SANCTI MAXENTII. 
[Apud D. Bouquet. ibid., p. 480, ex ueteri chartulario huius monasterii.]

In nomine Domini Dei et Saluatoris nostri Iesu Christi, Ludouicus diuina ordinante clementia imperator Augustus.

Si erga loca diuinis cultibus mancipata, propter amorem Dei eiusque in eisdem sibi famulantes, beneficia opportuna largimur, premium nobis apud Dominum eterne remunerationis rependi non diffidimus, idcirco nouerit omnium fidelium nostrorum tam presentium quam futurorum solertia, quia nos Tetbertum uenerabilem abbatem ex monasterio  S. Maxentii confessoris, ubi ipse sanctus corpore requiescit, quod est situm in pago Pictauiensi, una cum congregatione ibidem Deo famulante, cum omnibus rebus et hominibus, que moderno tempore ipsa congregatio habere uidetur, sub nostra suscepimus defensione et immunitatis tuitione. Quapropter et per hoc nostre auctoritatis preceptum decernimus atque iubemus ut nullus iudex publicus, et quilibet ex iudiciaria potestate in ecclesias, aut loca, uel agros, seu reliquas possessiones memorati monasterii, quas moderno tempore infra ditionem imperii nostri iuste et rationabiliter possidet, et que deinceps in iure ipsius monasterii uoluerit diuina pietas augeri, ad causas audiendas et freda aut tributa exigenda, aut mansiones et paratas faciendas,  aut fideiussores tollendos, aut homines eiusdem monasterii, tam ingenuos quam seruos, super terram ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, et ea que supra memorata sunt, penitus exigere presumat. Sed liceat memorato abbati Tetberto suisque successoribus res predicti monasterii sub immunitatis nostre defensione quieto ordine possidere. Et quidquid inde fiscus sperare potuerit, totum nos pro eterna remuneratione prefato monasterio concedimus, ut in alimonia pauperum et stipendia monachorum ibidem Domino famulantium proficiat perennibus in augmentis. Et quandoquidem diuina uocatione  supradictus abbas de hac luce migrauerit, quandiu ipsi monachi inter se tales inuenire potuerint, qui secundum sanctum ordinem et regularem normam regere ualuerint, per nostram permissionem et consensum licentiam eligendi habeant abbatem: quatenus seruos Dei, qui ibidem Domino famulantur, pro nobis et coniuge proleque nostra, atque stabilitate totius imperii nostri nobis a Domino collati atque conseruandi, iugiter Dominum exorare delectet. Hec uero auctoritas immunitatis nostre, ut per diuturna tempora inuiolabilem atque inconuulsam obtineat firmitatem, et ut a fidelibus sancte Dei Ecclesie et nostris uerius certiusque credatur et diligentius conseruetur, manu propria subter eam firmauimus, et annuli nostri impressione signari iussimus.


Signum Ludouici imperatoris.

Data XIu Kal. Iulii, anno 11, Christo propitio, imperii domni Ludouici serenissimi imp., indict. 8. Actum Aquisgrani palatio regio in Dei nomine feliciter. Amen.



XXXIu. PRO MONASTERIO FARFENSI. 
[Apud Chesnium, Script. Rerum Francic. tom. III, p. 654.]

Ludouicus diuina ordinante prouidentia imperator Augustus.

Imperialem celsitudinem decet predecessorum suorum facta non solum inuiolabiliter conseruare, sed etiam censure sue auctoritate alacriter confirmare.  Perinde nouerit sagacitas seu industria omnium fidelium nostrorum, tam presentium quam et futurorum, quia uir uenerabilis Benedictus abbas ex monasterio Acutiano sito in territorio Sabinensi, et constructo in honore sancte Dei genitricis semperque uirginis Marie, obtulit obtutibus nostris quasdam auctoritates confirmationis Domini genitoris nostri bone memorie Caroli serenissimi Augusti, in quibus continebatur insertum qualiter idem monasterium sub tali priuilegio consistere fecerat, sicut cetera monasteria que in Francia sub sancti Benedicti Patris norma consistunt. Scilicet ut nullus episcopus de thesauris ipsius monasterii aut rebus aliquid auferre, nec sub aliquo tributo ponere, aut aliquem censum exinde exigere aut exactare presumeret.  uel qualiter Hildeprandus dux gauldum qui nuncupatur Tancies, et curtem que uocatur uallantis, cum omni integritate et appendiciis suis, per sua precepta confirmauit, et curtem Tacianum, monasterium sancti Marci euangeliste quod est situm iuxta muros Spoletane ciuitatis, quod ipse domnus et genitor noster ad idem monasterium per suum confirmauit preceptum: et monasterium sancti Saluatoris, situm non procul ab eadem ciuitate Spoletana; et monasterium puellarum, quod uocatur Sancti Georgii, sub muro ciuitatis Reatine; et ecclesiam Sancti Michelis archangeli positam super fluuium Mellinum, iuxta ipsam ciuitatem Reatinam, cum omni integritate sua. Et in territorio Firmano  Sancti Siluestri, uel Sancte Marine, cum omni integritate, uel quidquid ex largitate regum reginarumque, pontificum, ducum, castaldorum, uel ex collatis populi, uel ceterorum fidelium, eidem monasterio legaliter confirmatum fuerat, suis auctoritatibus confirmaret. Sed et pro rei totius firmitate postulauit nos predictus abbas eiusque congregatio, ut morem paternum sequentes nostram etiam auctoritatem super hoc negotio fieri censeremus. Quorum petitionibus ob anime nostre emolumentum, et eterne retributionis fructum, libenter assensum prebuimus, et hoc nostre auctoritatis preceptum inspecta auctoritate paterna fieri placuit, per quod decreuimus atque statuimus ut nullus episcopus de superius memoratis locis, aut de ceteris monasteriis,  aut cellulis, xenodochiis, ecclesiis, curtibus, uillis, piscationibus cum piscatoribus suis, seruis, ancillis, libellariis, chartulatis, offertis, gualdis, molendinis, uel de omnibus eidem monasterio iure subiectis, uel quidquid ex munificentia regum, reginarum, aut ex confirmatione pontificum, ducum, castaldorum, nec non ex collatis populi aut ceterorum fidelium liberalitate, uel etiam ex monachis qui in eodem monasterio suas animas saluare cupientes intrauerunt, et eis tam ex donatione regum reginarumque, pontificum, ducum, quam et hereditate parentum, uel de quolibet attractu aduenerunt, et ibidem per chartulas delegauerunt, uel undecunque ad eos tam per uenditiones, accessiones, commutationes possessionesque, eidem monasterio, sicut  dictum est, uenit, et moderno tempore iuste et legaliter possidere noscitur, uel quod deinceps Domino largiente ibidem collatum fuerit, nullus fidelium nostrorum, presentium scilicet et futurorum, memorato abbati eiusque congregationi, aut suis successoribus inquietare, aut calumniam generare, aut aliquam iniustam repetitionem facere tentet. Sed sicut a genitore nostro confirmatum esse dignoscitur, et a fidelibus sancte Dei Ecclesie diuersis rebus idem locus ditatus esse constat, ita omni tempore absque alicuius preiudicio aut infestatione uel deminoratione consistat: et per hoc nostre confirmationis preceptum iure perpetuo teneat, et sub nostro priuilegio atque mundiburdo consistat, et sub defensione nostra eiusdem monachi in eodem monasterio  quiete residere ualeant, et pro nobis et stabilitate totius imperii nostri Dominum exorare. Concessimus etiam eis ut quidquid ex copulatione seruorum ipsius monasterii cum liberis feminis secundum legem Longobardorum ad publicum contingere poterat in eleemosyna nostra, per hoc nostrum confirmetur preceptum. Et quandoquidem diuina uocatione predictus uel successores eius de hac uita migrauerint, quandiu ipsi monachi inter se talem inuenire potuerint, qui eos secundum regulam sancti Benedicti regere ualeat, licentiam habeant eligendi abbatem. Et ut hec auctoritas confirmationis nostre ab omnibus melius et uerius credatur et diligentius conseruetur,  more nostro eam subscribere, et de bulla nostra iussimus sigillari.

Durandus diaconus ad uicem Helisachar recognoui.

Datum II Non. Augusti anno, Christo propitio, 11 imperii nostri, indictione 8. Actum Franconofurd palatio regio Dei nomine feliciter.



XXXu. PRO MONASTERIO BALNEOLENSI. 
[Florez, España Sagrada, tom. XLIII, tract. 81, de Eccles. Gerund.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.


Si erga loca diuinis cultibus mancipata propter amorem Dei eiusque in iisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus. Idcirco notum fieri uolumus omnium fidelium nostrorum presentium scilicet et futurorum magnitudini, qualiter uir illuster Rampo comes nostram adiit serenitatem, suggerens mansuetudini nostre eo quod quidam uir religiosus nomine Bonitus quemdam locum eremum quod dicitur Baniolas, quod est situm in pago Bisudunensi ubi ecclesia antiquitus fundata fuerat per licentiam Odilonis quondam comitis, accepisset, et ibidem proprio sudore laborasset, ubi ecclesiam in honore sancti Stephani protomartyris construxit, et habitationes monachorum et receptacula  pauperum edificauit, et monachos qui sub norma religionis perpetuo ibi degerent constituit. Sed cum idem abbas diuina iussione a seculo migrauit, eligentibus ipsis monachis, et consentiente uenerabili uiro Nibridio archiepiscopo, Mercoralem uirum uenerabilem in eodem monasterio abbatem constituerunt, quem in nostra presentia adducens in manibus nostris eum commendauit, postulans idem Rampo comes clementiam nostram, ut eum cum predicto monasterio et monachis ibi degentibus una cum rebus, que tam ipsi ex eremo traxerant uel ex adprisione acceperunt, quam et de donatione comitum uel de quolibet legali attractu presenti tempore iuste et rationabiliter possidere uidentur, sub mundoburdo et defensione atque immunitatis tuitione  constitueremus: cuius precibus libenter acquieuimus, et ita in omnibus concessimus atque per hoc preceptum nostrum confirmauimus: quapropter precipientes iubemus ut memoratus Mercoralis abba cum monachis sibi ad regendum commissis siue cum rebus ad idem monasterium legaliter aspicientibus sub nostro consistat mundoburdo et immunitatis defensione, ut nullus quilibet ex iudiciaria potestate in ecclesias aut loca uel agros seu reliquas possessiones memorati monasterii, quas moderno tempore infra ditionem imperii nostri iuste et legaliter possidet, uel que deinceps in iure ipsius sancti loci uoluerit diuina pietas augeri, ad causas audiendas uel freda exigenda aut mansiones uel paratas faciendas,  aut fideiussores tollendos, aut homines ipsius monasterii distringendos nec ullas redhibitiones aut illicitas occasiones requirendas nostris et futuris temporibus ingredi audeat, uel ea que supra memorata sunt penitus exigere presumat. Sed liceat memorato abbati suisque successoribus res predicti monasterii quieto ordine possidere, et quandoquidem diuina uocatione predictus abbas uel decessores eius de hac luce migrauerint quandiu inter se tales inuenire potuerint qui ipsam congregationem secundum regulam sancti Benedicti regere ualeant, licentiam habeant eligendi abbates, qualiter monachos ibi degentes pro nobis, coniuge proleque nostra uel pro stabilitate totius imperii nostri iugiter Domini misericordiam exorare delectet. Et ut hec auctoritas nostris futurisque temporibus Domino protegente  ualeat inconuulsa manere, de annulo nostro subtus iussimus sigillari.

Durandus diaconus ad uicem Fibrugisii abbatis recognoui.

Data tertia Idus Septembris, anno, Christo propitio, nono imperii domini Ludouici piissimi Augusti, indictione prima. Actum Attiniaco palatio regis in Dei nomine feliciter. Amen.---Exempla de precepto domini imperatoris.



XXXuI. PRO MONASTERIO FONTANELLENSI. 
[Marten., Ampl. Collect., tom. I, pag. 61, ex ms. Fontanellensi.]


In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus diuini cultus amore fauemus, superna nos gratia muniri non diffidimus. Ideo istud sit notum omnibus fidelibus nostris, tam presentibus quam futuris, seu etiam successoribus nostris, fidelibus sancte Dei Ecclesie, quod uir uenerabilis Trasarius abba ex monasterio quod uocatur Fontanella, quod est constructum in honore beatorum apostolorum Petri et Pauli, uel ceterorum sanctorum, detulit obtutibus nostris immunitatem domni et genitoris nostri Caroli bone memorie piissimi Augusti, in qua erat insertum qualiter ipse et antecessores eius, reges  uidelicet Francorum, prefatum monasterium propter diuinum amorem tranquillitatemque fratrum ibidem consistentium, semper sub plenissima defensione ac immunitatis tuitione habuissent. Ob firmitatem tamen rei postulauit nobis Trasarius abba ut eamdem auctoritatem ob amorem Dei et reuerentiam ipsius sancti loci nostra confirmaremus auctoritate. Cuius petitioni libenter acquieuimus, et ita in omnibus concessimus, atque per hoc preceptum nostrum confirmauimus. Precipientes ergo iubemus ut nullus iudex publicus, nec quislibet ex iudiciaria potestate, aut loca, uel agros, in ecclesias seu reliquas possessiones memorati monasterii, quod moderno  tempore infra ditionem imperii nostri iuste et rationabiliter possidet, uel ea que deinceps in iure ipsius loci uoluerit diuina pietas augeri, ad causas audiendas, uel freda, aut tributa exigenda, uel mansiones, aut paradas faciendas, aut fideiussores tollendos, aut homines eiusdem monasterii tam ingenuos quam seruos, super terram ipsius commanentes, iniuste distringendos, nec ullas redhibitiones aut illicitas occasiones requirendas, aut pontaticos exigendos, aut telonea accipienda, aut rotaticos, in quibuslibet locis, ciuitatibus ac foris, nostris et futuris temporibus ingredi audeat, uel ea que supra memorata sunt penitus exigere presumat; sed liceat memorato abbati suisque successoribus, res predicti monasterii sub immunitatis nostre defensione, quieto ordine possidere, et quidquid  exinde fiscus exigere poterit, etiam pro eterna remuneratione predicto monasterio concessimus, ut in alimonia pauperum et stipendia monachorum ibidem Deo famulantium, perpetuis temporibus proficiat in augmentis. Quatenus ipsos seruos Dei qui ibidem famulantur, pro nobis et coniuge, proleque nostra atque stabilitate totius imperii a Deo nobis concessi atque conseruandi, iugiter diuinam misericordiam exorare delectet. Et ut hec auctoritas nostra [Forte nostris] futurisque temporibus, Domino protegente, ualeat inconuulsa manere, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.


Durandus diaconus ad uicem Helisaghar recognoui.

Data uII Kal. Nouembris, anno, Christo propitio, secundo imperii domni Ludouici piissimi Augusti, indictione nona. Actum Niumaga, palatio regio, in Dei nomine feliciter. Amen.



XXXuII. PRO MONASTERIO INSULAE BARBARAE. 
[Apud D. Bouquet., Script. Rer. Franc., tom. uI, pag. 483, ex Ruderibus Insule-Barbare, pag. 45.]

In nomine, etc., Ludouicus Dei prouidentia [a 1Kb] imperator Augustus.

Episcopis, abbatibus, ducibus, comitibus, uicedominis,  uicariis, centenariis, teloneariis, et omnibus rempublicam procurantibus, presentibus scilicet et futuris, notum sit quia Campio abbas ex monasterio sancti Martini, quod dicitur insula Barbara, situm super flumen Sagone, non procul ab urbe Lugduni, et omnis eius congregatio petierunt celsitudinem nostram ut licentiam haberent ad eorum supplendas necessitates omni tempore tres naues per Sagonam, Rhodanum et Dubim negotiandi gratia dirigere. Quorum petitionem libenter suscepimus et pro mercedis nostre augmento sicut petierunt, per hanc nostram auctoritatem concessimus. Idcirco hoc preceptum nostrum eis fieri iussimus, per quod  cunctis iubemus ut ubicunque predictus numerus nauium in nostra ministeria uel potestates aduenerit, nullum teloneum, neque, quod uulgo dicitur, aut cespitaticum aut salutaticum, aut cenaticum, aut ullum censum, uel ullam redhibitionem ex ipsis assumere presumatis aut exactare faciatis; sed liceat easdem naues omni tempore per predicta flumina, sicut superius intulimus, libere et absque ulla contrarietate discurrere, et negotia sua peragere et ad quascunque ciuitates uel portus accessum habuerint, qui easdem naues prouidere debent, nullam inquietudinem aut detentionem ab aliquo fidelium nostrorum patiantur; sed per quodcunque de predictis fluminibus remigrauerint, quieti et securi cum ipsis nauibus et iis que deferunt, per presentem  ordinationem nostram ire et redire ualeant. Et si aliquas moras in quolibet loco fecerint, aut aliquid mercati fuerint uel uendiderint, nichil ab eis, sicut diximus, requiratur aut exactetur. Si uero, quod absit, accidente quolibet casu aut negligentia nauigatorum, aut uento impellente, sicut creberrime contingere solet, aliqua ex predictis nauibus merserit aut fregerit, aut cesa ad littus peruenerit, nemo eam destruere, aut ea que intra sunt uastare, aut aliquid ui arripere presumat; nisi forte hi qui ipsas naues prouidere debent, propria uoluntate aliquid dare uoluerint alicui. Quod si aliter alicubi factum fuerit, magistri locorum illorum qui rempublicam procurare noscuntur, absque aliqua dilatione legaliter hoc emendare studeant. Hec quippe  auctoritas ut nostris uel futuris temporibus, Domino protegente, ualeat inconcussa manere, annulo nostro subter iussimus sigillari.

Datum III Idus Nouembris [a 1Kb] indictione 9, anno 3, Christo propitio, imperii domini Ludouici serenissimi Augusti. Actum Aquisgrani in palatio regio in Dei nomine feliciter.



XXXuIII. PRO MONASTERIO SANCTI ZEMONIS uERONENSI. 
[Ughelli, Italia sacra, tom. u, pag. 705.]

In nomine Domini Dei eterni, et Saluatoris nostri Iesu Christi, Ludouicus, diuina ordinante ordinante prouidentia, imperator Angustus.

Imperialem condecet predecessorum suorum pie  facta non solum inuiolabiliter conseruare, sed etiam censure sue auctoritate alacriter confirmare. Idcirco comperiat omnium fidelium nostrorum industria, presentium scilicet, atque futurorum, quod Rotaldus uenerabilis sancte ecclesie ueronensis episcopus una cum Austerberto abbate monasterii S. Zenonis detulit nobis inter ceteras auctoritates domini et genitoris nostri Caroli piissimi Aug. uel predecessorum nostrorum regum, quoddam preceptum de genitore nostro confirmatum, in quo exaratum reperimus qualiter dilectissimus germanus noster  Pippinus quondam gloriosus rex, una cum memorato presule monasterii S. Zenonis confessoris Christi, quod est constitutum in suburbio predicte ciuitatis, propter diuinum amorem, et reuerentiam prefati patroni reedificassent atque renouassent, et quod olim ab infidelibus hominibus exustum fuisset, et ab omnibus rebus sibi olim collatis pene priuatum; nam neque monachi ibidem consistere quibant, qui horas canonicas et diuinas persoluerent laudes, nisi episcopus de predicta ciuitate sacerdotes illuc mitteret, non erat, qui ibidem, ut dignum erat, diuinum celebraret officium: unde illi pro animarum suarum emolumento quasdam res, quibus monachi et pauperes Christi subsidia necessaria futuris temporibus habere quiuissent, ad memoratum  locum delegare, atque confirmare fore perpetualiter, ac permanere. Ita duntaxat ut quecunque res in comitatu ueronensi per singula loca, id est in primis monasteriolum in honore S. Petri constructum, quod nuncupatur Mauratica cum omnibus appenditiis suis, et decimis: similiter in alio loco quidem Ostelia in iam dicto comitatu ueronensi, seu ecclesia S. Laurentii cum omnibus pertinentiis suis et decimis. In tertio loco in eodem comitatu ueronensi ecclesiam uidelicet in honore SS. martyrum Firmi et Rustici constructam cum omnibus pertinentiis suis, atque decimis, seu et horreum infra ciuitatem ueronam cum areis suis in circuitu, alieque res tum in ciuitate uerona, quam extra in singulis locis ab Anselmo comite quondam prefato  cenobio delegate sunt, seu et res in Runco, que oblate sunt ab Oniperto presbytero . . . . quam in aliis locis montium, siue planitierum, habere ac possidere dignoscitur. Et in comitatu uicentino montis scilicet Torcello pago uenetiarum, seu et in comitatu Teruisiano, ac Tridentino, Brisciano, Bergomate, Mantuano, Placentino, et Parmensi, Bononiensi, Clumacho, necnon et in omnibus locis Tuscie, uel ubi aliquid ad idem pertinere supradictum monasterium, uel pertinuisse probatur. Sed pro firmitatis gratia petiit serenitati nostre, ut paterna auctoritate nostris denuo piis oraculis confirmaremus. Sed quia pro peccatis nostris iam dictum monasterium S. Zenonis exustum denuo atque deletum est cum aliis hominibus, ut monachi ibidem minime habitarent.  Cuius petitioni iam dicti presulis denegare nolumus, sed ita a nobis, sicut a genitore nostro factum esse declaratur: ita per hos imperiales apices nostros concessisse, atque confirmasse omnium fidelium nostrorum cognoscat solertia. Denique iubemus, atque decernimus, ut quantumcunque memorata ecclesia S. Zenonis per donationem nostram, uel dilecti germani nostri, seu namque et Rotaldi predicti episcopi, ceterorum fidelium traditione, uel ipsorum comparatu, seu quolibet attractu iuste et legaliter habere dignoscitur, aut in antea bonorum hominum  largitate collatum atque delegatum fuerit; necnon etiam, et oblationes, que fiunt ad S. Zenonem de omnibus quibuscunque mobilibus, uel immobilibus ibidem oblatum, uel offertum fuerit, deinceps cum omni integritate per hoc preceptum nostre auctoritatis ipsa sancta congregatio monachorum securiter teneat atque possideat absque ulla inquietudine alicuius persone, excepto sicut in priori precepto nostri genitoris habuerat, ut pro honore succedentium pontificum instituere, ut in festiuitate ipsius S. Zenonis annis singulis, aut manculos uiginti, aut quinquaginta solidos argenti accipere debeat pontifex ipsius ciuitatis cum suis clericis ab ipsis monachis ibidem deseruientibus, et nichil amplius ab eis ab aliquo exquiratur; liceatque ipsis monachis semper  ex propria congregatione abbatem sibi eligere; si uero contigerit ut talem inter se inuenire nequeant, tunc una cum consensu episcopi illius ciuitatis querere sibi abbatem infra diecesim eamdem licentiam habeant. Hoc uero et nos ob eternam remunerationem addimus, ut episcopus ipsius ciuitatis nullam unquam potestatem habeat aliquid inde abstrahere, uel usurpare, uel alicui in beneficium dare, sed liceat eidem congregationi, sub nostra tuitione quiete et securiter uiuere, et Dei misericordiam iugiter pro nobis peccatoribus exorare. Insuper etiam placuit nostre serenitati de famulis eiusdem monasterii definitiones facere, uidelicet feminis liberis, quas Itali herimannas uocant, que se famulis ipsius ecclesie et monasterii copulauerint,  siue etiam et aliarum Ecclesiarum, uidelicet de maioribus titulis, aut de matricularibus ecclesiis, uel diecesibus, seu monasteriis, uel quibuscunque ecclesiis iunxerint, se cum predictis famulis secundum predecessorum statuta imperatorum, et per huius nostri precepti auctoritatem, sine omni contradictione hominum supradictum sanctum locum inuiolabiliter possideat. Si quis uero, quod futurum non credimus, archiepiscopus, episcopus, dux, marchio, comes, uicecomes, seu publici administratores, aut priuata persona contra omnia supra scripta insurgere, aut in aliquo uiolare tentauerit infra ditionem regni nostri consistens, sciat se lib. quinquaginta auri probatissimi compositurum medietatem eidem ecclesie, et medietatem palatio nostro.  Et ut hec auctoritas nostre concessionis et confirmationis certius credatur, et per futura tempora diligentius  obseruetur, manu propria nostra subter confirmauimus, et annuli nostri impressione iussimus sigillari.

Signum dom. Ludouici sereniss. imperatoris.

Data XIII Kal. Decemb., anno, Christo propitio, imperii domini Ludouici piissimi Aug . . . . indict. 8 Actum Aquisgrani palatio regis feliciter. Amen.



XXXIX. [a 1Kb] PRO MONASTERIO PSALMODIENSI. 
[Apud D. Bouquet. ibid., pag. 484, ex archiuis ecclesie Alesiensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.


Si erga loca diuinis cultibus mancipata propter amorem Dei eiusque in eisdem locis sibi famulantes, beneficia opportuna largimur, premium nobis apud Dominum eterne remunerationis rependi non diffidimus. Nouerit interea sagacitas seu utilitas omnium fidelium nostrorum, tam presentium quam futurorum, quia uir uenerabilis [b 2Kb] Theodemirus abbas ex monasterio quod est situm in pago Nemausensi, in insula que nuncupatur Psalmodium, constructum in honorem sancte Dei genitricis Marie semperque uirginis, et sancti Petri principis apostolorum, uel aliorum sanctorum, adiens serenitatem culminis nostri deprecatus est ut predictum monasterium cum omnibus rebus moderno tempore iuste sibi aspicientibus, ob amorem Dei tranquillitatemque  fratrum ibidem consistentium, sub nostra susciperemus defensione et sub plenissima immunitatis tuitione constitueremus. Cuius petitioni libenter consensum prebuimus; et hoc nostre auctoritatis preceptum erga ipsum monasterium immunitatis ac tuitionis gratia, pro diuini cultus amore et anime nostre remedio, fieri decreuimus, per quod precipimus atque iubemus ut nullus iudex publicus, uel quislibet ex iudiciaria potestate in ecclesias, aut loca, aut agros, seu reliquas possessiones, quas moderno tempore in quibuslibet pagis uel territoriis infra ditionem imperii nostri iuste et legaliter possidet, uel que deinceps aut per commutationes aut cessiones, emptiones, uel de quolibet iusto contractu in iure huius sancti loci aduenerint, ad causas audiendas  uel freda aut tributa exigenda, aut mansiones uel paratas faciendas, aut fideiussores tollendos,  aut homines huius monasterii, tam ingenuos quam seruos, super terram ipsius commanentes distringendos, nec ullas redhibitiones uel illicitas occasiones requirendas nostris et futuris temporibus ingredi audeat, uel ea que supra memorata sunt, penitus exigere presumat. Et quidquid de rebus prefati monasterii fiscus sperare poterit, totum nos pro eterna remuneratione predicto monasterio concedimus, ut perennibus temporibus in alimonias pauperum et stipendia monachorum ibidem Deo famulantium proficiat in augmentum. Et quandoquidem diuina uocatione supradictus abbas uel successores eius de hac luce migrauerint, quandiu ipsi monachi inter se tales inuenire potuerint, qui ipsam congregationem secundum regulam sancti Benedicti regere ualeant,  per hanc nostram auctoritatem et consensum licentiam habeant eligendi abbates: quatenus ipsos seruos Dei qui ibidem Deo famulantur, pro nobis, coniuge proleque nostra, atque stabilitate totius nostri imperii, immensam clementiam exorare delectet. Hanc itaque auctoritatem, ut pleniorem in Dei nomine uigorem obtineat, et a fidelibus sancte Dei Ecclesie et nostris uerius credatur et diligentius conseruetur, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognouit.

Data III Nonas Decembris, anno, Christo propitio, secundo imperii domini Ludouici piissimi Augusti, [a 1Kb] indictione 8. Actum Aquisgrani palatio regio in  Dei nomine feliciter. Amen.



XL. PRO MONASTERIO MONTIS OLIuI IN DIeCESI CARCASSONENSI. 
[Apud D. Bouquet. ibid., pag. 485, ex autographo.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationalibus diuini cultus amore fauemus, superna nos gratia muniri non dubitamus. Proinde nouerit omnium fidelium nostrorum tam presentium quam futurorum sagacitas, quia uir uenerabilis Olomundus abbas ex monasterio quod nuncupatur Malasti, quod est situm in territorio Carcassense super fluuium Duranum,  constructum in honore sancti Ioannis Baptiste, obtulit obtutibus nostris quamdam auctoritatem domini et genitoris nostri Caroli pie recordationis serenissimi Augusti, in qua erat insertum qualiter idem Olomundus ipsum monasterium a nouo construxisset opere, et propter eius defensionem uel propter prauorum hominum illicitas infestationes in manu eiusdem domini imperatoris una cum monachis ibi degentibus se commendauit, ut sub eius tuitione  licuisset eis cum rebus et hominibus eorum quiete uiuere ac residere; et deprecatus est clementiam nostram ut predictum monasterium una cum cellula que nuncupatur sancti Martini predicto monasterio subiecta, que est sita in eodem pago sub riuulum Lampii, que est constructa in honore sancti Martini confessoris, cum rebus, hominibus et adiacentiis siue terminis suis, sub nostra susciperemus defensione et immunitatis tuitione. Cuius precibus ob amorem Dei et reuerentiam diuini cultus libenter aurem accommodare placuit, et hoc nostre auctoritatis preceptum immunitatis atque tuitionis gratia fieri decreuimus; per quod precipimus atque iubemus ut nullus iudex publicus, uel quislibet ex iudiciaria potestate in ecclesias, uel loca, aut agros seu  reliquas possessiones predicti monasterii, quas moderno tempore iuste et rationabiliter possidet, uel que etiam deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines monasterii, tam ingenuos quam et seruos, super terram ipsius commanentes, iniuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt penitus exigere presumat. Et quidquid de rebus prefati monasterii fiscus sperare poterit, totum nos pro eterna remuneratione prefato monasterio concedimus, ut in alimonia pauperum et stipendia monachorum ibidem Deo famulantium  perpetuo proficiat in augmentum. Et quandoquidem diuina uocatione supradictus abbas uel successores eius de hac luce migrauerint, quandiu ipsi monachi inter se tales inuenire potuerint qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates, quatenus ipsos monachos qui ibidem Deo famulantur, pro nobis et coniuge proleque nostra, atque stabilitate totius imperii nostri a Deo nobis concessi, eiusque clementissima miseratione per immensum conseruandi, Domini immensam clementiam iugiter exorare delectet. Hanc itaque auctoritatem, ut pleniorem in Dei nomine obtineat uigorem et a fidelibus sancte Dei Ecclesie et nostris uerius credatur et diligentius  conseruetur, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognouit.

Data uI Idus Decembris, [b 1Kb] anno, Christo propitio, secundo imperii domini Ludouici piissimi Augusti, indictione 8. Actum Aquisgrani palatio regio in Dei nomine feliciter. Amen.



XLI. PRO ECCLESIA uIENNENSI. 
[Apud D. Bouquet., ibid., pag. 486, ex Cointio, t. uII Annal. eccles., pag. 360.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei, eisque in eisdem locis sibi famulantibus beneficia opportuna largiamur, premium nobis apud Deum eterne remunerationis rependi non diffidimus. Idcirco nouerit omnium fidelium nostrorum, tam presentium quam futurorum, solertia, quia placuit nobis pro mercedis nostre augmento et eterne  retributionis fructu, quasdam res, que olim matri ecclesie uiennensi, ubi modo Bernardus archiepiscopus preest, que est constructa in honore sancti Mauricii martyris abstracte erant, pro amore Dei et reuerentia ipsius sancti loci reddere, que sunt in pago uasionense in uilla que uocatur Dalforiana, cum domibus et edificiis, mancipiis, accolabus, terris, oliuetis, uineis, siluis, pratis, pascuis, aquis aquarumue decursibus, cum omnibus appendiciis uel adiacentiis. Has itaque res, cum omnibus ad se pertinentibus uel aspicientibus, que de ratione ipsius uille in eadem prouincia [sunt] presenti tempore, totum et ad integrum uel inexquisitum, predicte uiennensi ecclesie per hanc nostram auctoritatem reddimus. Quapropter uolumus atque iubemus  ut per hanc nostram auctoritatem nostris uidelicet et futuris temporibus, predicte res, sicut superius intulimus, perpetuo in iure et dominatione ipsius ecclesie consistant, ut quidquid de ipsis rebus ob utilitatem et profectum rectores ipsius sedis facere uoluerint, libero in omnibus perfruantur arbitrio faciendi. Hanc quippe auctoritatem, ut firmior habeatur, et perennibus temporibus a fidelibus sancte Dei Ecclesie et nostris uerius credatur, et diligentius conseruetur, manu propria subter firmauimus, et annuli nostri impressione signari iussimus.

Signum Ludouici serenissimi Augusti.

Durandus diaconus ad uicem Helisachar recognoui.

Data XIII Kal. Ianuarias, anno, Christo propitio, 2 imperii domni Ludouici piissimi Augusti, indictione  8. Actum Aquisgrani palatio regio in Dei nomine feliciter. Amen.



XLII. PRO MONASTERIO PRUMIENSI. 
[Hontheim, Hist. Eccles. Treuir., tom. I, pag. 166.]

In nomine Domini et Saluatoris nostri Iesu Christi, Ludouicus, diuina ordinante prouidentia, imperator Augustus.

[Dum] sacerdotum et seruorum Dei petitiones, que nobis pro necessitatibus suis innotuerunt, ad effectum perducimus, non solum imperialem  consuetudinem exercemus, uerum etiam ad beatitudinem eterne retributionis talia nobis profutura confidimus. Idcirco comperiat omnium fidelium nostrorum, tam presentium quam futurorum, solertia, quia uir uenerabilis Tancradus, abba ex monasterio quod dicitur Prumia, quod domnus et auus noster Pippinus gloriosus rex, nouo opere, in honore sancti Saluatoris, ceu et ceterorum sanctorum construxit [a 1Kb] , obtulit auctoritatem immunitatis domni et genitoris nostri Caroli bone memorie serenissimi imperatoris, in qua erat insertum qualiter ipsum monasterium ob amorem Dei, tranquillitatemque fratrum ibidem consistentium, semper ipsum monasterium sub plenissima tuitione et immunitatis defensione habuisset. Sed pro firmitatis studio petiit predictus abba Tancradus,  ut circa ipsum locum, ob amorem Dei paterne auctoritati nostram quoque superadderemus auctoritatem.

Cuius petitioni libenter assensum prebuimus, et ita in omnibus concessimus, atque per hoc preceptum nostrum confirmauimus. Precipientes ergo iubemus ut nullus iudex publicus, neque quislibet ex iudiciaria potestate, in ecclesias, aut loca, uel agros, seu reliquas possessiones predicti monasterii, quas moderno tempore in quibuslibet pagis aut territoriis infra ditionem imperii nostri iuste et legaliter possideant, uel ea que deinceps in iure ipsius sancti loci uoluerit diuina pietas augeri, ad causas audiendas, uel freda, aut mansiones uel paratas faciendas, aut fideiussores tollendos, uel scarras, aut coniectos tam  de carris quam etiam de parafredis exactandis, aut homines eiusdem monasterii, tam ingenuos quamque et seruos, super terram ipsius commanentes iniuste distringendos, nec ullas redhibitiones, aut illicitas occasiones requirendas, presentibus nec futuris temporibus, ingredi audeat, uel ea que supra memorata sunt, petere aut exactare presumat.

Et quidquid exinde ius fisci exigere poterat, totum nos pro eterna remuneratione eidem concessimus monasterio: uidelicet, ut perpetuis temporibus in alimoniam pauperum et stipendium monachorum, ibidem Deo seruientium, proficiat in augmentum, quatenus ipsos monachos, qui ibidem Deo famulantur, pro nobis et coniuge proleque nostra, et stabilitate totius imperii a Deo nobis collati, et eius immensa  misericordia per immensum conseruandi iugiter Dei misericordiam exorare delectentur. Et ut hec auctoritas firmior habeatur, ac per tempora, Domino opitulante, melius conseruetur, manu propria subter signauimus, et annuli nostri impressione signari iussimus.

Signum Ludouici seren. imp. Heliosar recognoui.

Data III Non. Febr., anno secundo, Christo propitio, imperii nostri, indict. 8. Actum Aquisgrani palatio regio, in Dei nomine feliciter. Amen.



XLIII. PRO HISPANIS QUI IN REGNO FRANCORUM MANEBANT.
[Apud Baluzium, Capitul., tom. I, pag. 569.]

Hoc est preceptum concessionis quod fecit Ludouicus imperator Hispanis qui ad se perfugerant [contra oppressiones comitum].

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum sit omnibus fidelibus sancte Dei Ecclesie et nostris, tam presentibus quam et futuris, seu etiam successoribus nostris, quia postquam Hispani, qui de potestate Saracenorum se subtraxerunt, et ad nostram seu genitoris nostri fidem se contulerunt, et preceptum auctoritatis nostre, qualiter in regno  nostro cum suis comitibus conuersari et nostrum seruitium peragere deberent, scribere et eis dare iussimus, querimoniam aliqui ex ipsis Hispanis nostris auribus detulerunt duo capitula continentem; quorum unum est quod quando iidem Hispani in nostrum regnum uenerunt, et locum desertum, quem ad habitandum occupauerunt, per preceptum domni et genitoris nostri ac nostrum sibi ac successoribus suis ad possidendum adepti sunt, hi qui inter eos maiores et potentiores erant ad palatium uenientes, ipsi precepta regalia susceperunt, quibus susceptis, eos qui inter illos minores et infirmiores erant, loca tamen sua bene excoluisse uidebantur, per illorum preceptorum auctoritatem, aut penitus ab eisdem locis depellere, aut sibi ad seruitium subiicere conati  sunt. Alterum est, quod simili modo de Hispania uenientes, et ad comites siue uassos nostros uel etiam ad uassos comitum se commendauerunt, et ad habitandum atque excolendum deserta loca acceperunt; que ubi ab eis exculta sunt, ex quibuslibet occasionibus eos inde expellere, et ad opus proprium retinere, aut aliis propter premium dare uoluerunt. Quorum neutrum iustum aut rationabile nobis esse uidetur. Et ideo per hanc nostre preceptionis auctoritatem decernimus atque iubemus, ut hi qui uel nostrum uel domni et genitoris nostri preceptum accipere meruerunt, hoc quod ipsi cum suis hominibus de deserto excoluerunt, per nostram concessionem habeant. Ceteri uero qui simul cum eis uenerunt et loca deserta occupauerunt, quidquid  de inculto excoluerunt, absque ullius inquietudine possideant, tam ipsi quam illorum posteritas; ita duntaxat ut seruitium nostrum cum illo qui ipsum preceptum accepit, pro modo possessionis quam tenet, facere debeat. Hi uero qui postea uenerunt, et se aut comitibus, aut uassis nostris, aut paribus suis se commendauerunt, et ab eis terras ad habitandum acceperunt, sub quali conuenientia atque conditione acceperunt, tali eas in futurum et ipsi possideant, et sue posteritati derelinquant. Hoc nostre auctoritatis decretum non solum erga preteritos et presentes, uerum etiam erga futuros qui adhuc ex illis partibus ad nostram fidem uenturi sunt, conseruandum statuimus, de hac constitutione  nostra septem precepta uno tenore conscribere iussimus: quorum unum in Narbona, alterum in Carcassona, tertium in Rosciliona, quartum in Empuriis, quintum in Barchinona, sextum in Gerunda, septimum in Biterris haberi precepimus, et exemplar eorum in archiuo palatii nostri, ut predicti Hispani ab illis septem exemplaria accipere et habere possint, et per exemplar quod in palatio retinemus, si rursum querela nobis delata fuerit, facilius possit definiri. Et ut hec nostre auctoritatis constitutio firmiorem obtineat uigorem, et a fidelibus sancte Dei Ecclesie plenius per tempora conseruetur, manu propria subter firmauimus, et annuli nostri impressione signari iussimus.

Signum domni Ludouici serenissimi imperatoris.


Arnaldus ad uicem Helisachar recognouit.

Data Iu Idus Februarii, anno, Christo propitio, tertio imperii domni Ludouici piissimi Augusti, indictione 9. Actum Aquisgrani palatio regio, in Dei nomine feliciter. Amen.



XLIu. PRO MATISCONENSI ECCLESIA 
[Apud D. Bouquet., ibid., pag. 487, ex instrum. ad tom. Iu Gallie Christiane, col. 265.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Nouerit utilitas fidelium nostrorum, comitum uidelicet  et uassalorum nostrorum, siue et uicariorum, centenariorum, uel missorum per imperium a Deo nobis collatum discurrentium, quia uir uenerabilis Hildebaldus Matisconensis ecclesie episcopus deprecatus est celsitudinem culminis nostri, ut ecclesie, cui, Deo auctore, episcopus preest, que est constructa in honore sancti uincentii martyris, omnes qui beneficia ex eadem ecclesia habebant, nonas et decimas annis singulis de eisdem beneficiis darent, et ad edificia ipsius ecclesie restauranda iuxta uires opem ferrent. Quod nos secundum iussionem a domno imperatore iam dudum factam omnibus precipimus, atque modo per has litteras iubemus et confirmantes commendamus, ut quicunque ex largitione nostra de terris prefate ecclesie beneficia  habent, nonas et decimas annis singulis predicto episcopo Hildebaldo seu successoribus suis absque ulla contrarietate et negligentia dare non negligant; et ad domos ipsius ecclesie restaurandas unusquisque pro uiribus suis adiutorium ferre non differat; et nullus quilibet de uobis, qui prefate ecclesie beneficia habetis contra hoc iussionis nostre preceptum facere presumat: sed in omnibus ita illud obseruet, sicut a nobis iussum est, et sicut Dei et nostram gratiam uel ipsum beneficium habere uult. Et ut certius credatis hanc nostram esse iussionem, et a uobis melius conseruetur, de annulo nostro iussimus sigillari.

Data Iu Idus Februarii, anno, Christo propitio, 3  imperii domni Ludouici piissimi Augusti, indictione 9. Actum Aquisgrani palatio regio in Dei nomine.



XLu. PRO MONASTERIO SANCTI HILARII IN DIeCESI CARCASSONENSI. 
[Baluz., Capitul., tom. II, pag. 1409, ex archiuo S. Hilarii.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei eiusque in eisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus. Idcirco nouerit sagacitas seu utilitas omnium  fidelium nostrorum, tam presentium quam et futurorum, quoniam uir uenerabilis Monnellus abba ex monasterio sancti Hilarii, quod est situm in pago Carcassonense super riuum qui dicitur Leuchus, constructum in honore sancti Saturnini martyris, ubi etiam predictus sanctus Hilarius confessor corpore requiescit, ad nostram accedens clementiam, detulit obtutibus nostris quamdam auctoritatem domini et genitoris nostri Caroli bone memorie piissimi Augusti, in qua continebatur insertum qualiter idem genitor noster ipsum monasterium ad deprecationem predecessoris sui Nampionis abbatis sub suo suscepisset mundeburdo uel defensione, uidelicet ut monachi in eodem monasterio  commorantes cum omnibus rebus eorum quiete uiuere absque alicuius infestatione licuisset. Pro firmitatis namque studio postulauit nobis predictus Monellus abba ut eumdem monasterium cum cellulis sibi subiectis, que nuncupatur Garelianus, et alia que nuncupatur sancti Martini, et uillam iuxta ipsum monasterium que uocatur Salas, ubi est ecclesia constructa in honore sancte Marie semper uirginis, quam et nos eidem monasterio concessimus, cum adiacentiis uel terminiis predictorum locorum, sub nostra constitueremus defensione et immunitatis tuitione. Cuius precibus ob amorem Dei et reuerentiam diuini cultus libenter aurem accommodare placuit, et hoc nostre auctoritatis preceptum immunitatis atque tuitionis gratiam fieri decernimus, per  quam precipimus atque iubemus ut nullus iudex publicus uel quilibet ex iudiciaria potestate in ecclesias aut loca uel agros seu reliquas possessiones predicti monasterii, quas moderno tempore iuste et rationabiliter possidet, uel que etiam deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius monasterii tam ingenuos quam et seruos super ipsius terram commanentes iniuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt penitus exigere presumat, et quidquid de rebus prefati monasterii fiscus sperare poterit,  totum nos pro eterna remuneratione prefato monasterio concedimus, ut in alimonia pauperum et stipendia monachorum ibidem Deo famulantium perpetuo proficiat in augmentum. Et quandoquidem diuina uocatione supradictus abba uel successores eius de hac luce migrauerint, quandiu ipsi monachi inter se tales inuenire potuerint qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates; quatenus ipsos monachos, qui ibidem Deo famulantur, pro nobis et coniuge proleque nostra atque stabilitate totius imperii nostri a Deo nobis concessi, eiusque clementissima miseratione per immensum conseruandi, Domini immensam clementiam iugiter exorare  delectet. Hanc itaque auctoritatem, ut pleniorem in Dei nomine obtineat uigorem et a fidelibus sancte Dei Ecclesie et nostris uerius credatur et diligentius obseruetur, manu propria subter firmauimus et annuli nostri impressione signari iusimus.



XLuI. PRO ECCLESIA AURELIANENSI. 
[Baluz., ibid., ex chartulario ecclesie Aurelianensis.]

In nomine Domini et Saluatoris nostri Iesu Christi, Ludouicus, diuina ordinante prouidentia, imperator Augustus.

Si liberalitatis nostre munere locis Deo dicatis  quiddam conferimus beneficii, et necessitates ecclesiasticas ad petitiones sacerdotum nostro releuamus iuuamine, atque imperiali tuemur munimine, id nobis et ad mortalem uitam temporaliter transigendam et ad eternam feliciter obtinendam profuturum liquido credimus. Nouerit interea sagacitas seu utilitas omnium fidelium sancte Dei Ecclesie nostrorumque tam presentium quam et futurorum quia uir uenerabilis Theodulfus, Aurelianensis Ecclesie archiepiscopus, obtulit obtutibus nostris auctoritatem domini et genitoris nostri bone memorie Caroli piissimi Augusti in qua erat insertum quod idem genitor noster et predecessores eius, reges uidelicet Francorum, ecclesiam sancte Crucis, cui, auctore Deo, ipse Theodulfus prelatus est, sub suo  munimine et defensione consistere fecissent, et eorum immunitatum auctoritatibus hactenus ab inquietudine iudiciarie potestatis eadem munita atque defensa fuisset ecclesia. Ob rei tamen firmitatem postulauit nobis idem Theodulfus episcopus ut paternum morem sequentes, nostre immunitatis preceptum eidem fieri censeremus ecclesie. Cuius petitioni libenter annuimus, et hoc nostre immunitatis preceptum pro diuini cultus amore et anime nostre remedio erga ipsam sanctam sedem fieri decreuimus; per quod precipimus atque iubemus ut nullus iudex publicus, uel quilibet ex iudiciaria potestate, aut ullus ex fidelibus nostris tam presentibus quam et futuris in ecclesias aut loca aut agros seu reliquas possessiones quas moderno tempore in quibuslibet  pagis uel territoriis infra ditionem imperii nostri iuste et legaliter memorata tenet uel possidet ecclesia, nec in eas res que deinceps a catholicis uiris eidem collate fuerint ecclesie, ad causas audiendas, uel freda aut tributa exigenda, aut mansiones uel paratas faciendas, aut fideiussores tollendos, aut homines ipsius ecclesie tam ingenuos quam seruos super terras ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, nec ea que supra memorata sunt exigere penitus presumat. Sed liceat prefato presuli suisque successoribus res predicte ecclesie, cum cellulis sibi subiectis et rebus uel hominibus ad se aspicientibus uel pertinentibus, sub tuitionis atque immunitatis nostre  defensione, remota totius iudiciarie potestatis inquietudine, quieto ac libero ordine possidere, et nostro fideliter parere imperio, atque pro incolumitate nostra, coniugis ac prolis, seu etiam totius imperii a Deo nobis collati eiusque clementissima miseratione per immensum conseruandi stabilitate una cum clero et populo sibi subiecto Dei immensam clementiam iugiter exorare. Et quidquid de prefate rebus ecclesie ius fisci exigere poterat, in integrum eidem concessimus ecclesie, scilicet ut perpetuo tempore in eodem loco Deo famulantibus ad peragendum Dei seruitium augmentum et supplementum sit. Hanc uero auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris per diuturna tempora diligentius  conseruetur, manu propria subter firmauimus, et annuli nostri impressione signari iussimus.



XLuII. PRO MONASTERIO S. GERMANI ANTISSIODORENSIS. (Anno 816.
[Apud Baluz., ibid., pag. 1411, ex chartulario S. Germani Antissiod.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus, omnibus episcopis, abbatibus, ducibus, comitibus, uicariis, centenariis, teloneariis, actionariis, uel omnibus rempublicam administrantibus seu ceteris fidelibus sancte Dei Ecclesie et nostris tam presentibus quam futuris.

Notum sit quia uenerabilis Alegrerus, abbas ex  monasterio sancti Germani, quod est constructum in suburbio Antissiodorensis ciuitatis, ubi ipse sanctus corpore requiescit, detulit nobis auctoritatem aui nostri Pippini regis et Caroli bone memorie genitoris nostri piissimi Augusti seu et antecessorum nostrorum, regum uidelicet Francorum, in quibus continebatur qualiter ipsi ob eterne retributionis fructum concessissent eidem monasterio teloneum de quatuor nauibus que per Ligeris flumen seu cetera flumina propter sal et cetera commercia discurrebant, undecunque fiscus teloneum exigere poterat. Pro firmitatis namque studio postulauit nobis prefatus Alegrerus abbas ut paternum seu predecessorum nostrorum regum morem sequentes, huiusmodi  auctoritatis nostre beneficium eidem concederemus uel confirmaremus monasterio. Cuius precibus nobis ob amorem Dei et uenerationem sancti Germani pontificis et hoc preceptum munificentie nostre firmitatis gratia circa ipsum monasterium fieri libuit; per quod iubemus atque precipimus ut nullus iudex publicus uel quilibet ex iudiciaria potestate predictas quatuor naues, que per fluuium Ligeris uel per cetera flumina infra ditionem imperii nostri ob utilitatem et necessitatem ipsius monasterii discurrunt, ad quascunque ciuitates, castella, aut portus, uel cetera loca accessum habuerint, nullus ex eis aut hominibus qui eas preuident nullum teloneum aut ripaticum au portaticum aut pontaticum aut salutaticum aut cispitaticum aut cenaticum aut pastionem  aut laudaticum aut tranaticum aut pulueraticum aut ullum occursum uel ullum censum aut ullam redhibitionem accipere uel exigere audeat; sed licitum sit, absque alicuius illicita contrarietate uel detentione, per hanc nostram auctoritatem naues et homines qui eas preuidere debent, cum iis que deferunt, libere atque secure ire et redire. Et si aliquas moras in quolibet loco fecerint, aut aliquid mercati fuerint aut uendiderint, nichil ab eis prorsus, ut dictum est, exigatur. Hec uero auctoritas ut pleniorem in Dei nomine obtineat uigorem et a fidelibus sancte Dei Ecclesie et nostris uerius credatur et diligentius conseruetur, manu propria subter firmauimus et annuli nostri impressione signari iussimus.

Datum uI Idus Martii, anno, Christo propitio tertio  imperii domini Ludouici piissimi Augusti, indictione 9. Actum Aquisgrani palatio regio in Dei nomine feliciter. Amen.



XLuIII. PRO MONASTERIO CORMARICENSI. 
[Apud Baluz., ibid., ex chartulario S. Martini Turon.]

In nomine Domini Dei et Saluatoris nostri Iesu Christi, Ludouicus, diuina ordinante clementia, imperator Augustus.

Si petitionibus seruorum Dei pro quibuslibet ecclesiasticis necessitatibus aures nostras pulsantium libenter annuimus et ad diuine potentie in Domino dicatis locis uberius famulandum auxilium porrigimus,  id nobis procul dubio et ad mortalem uitam temporalem deducendam et ad futuram feliciter obtinendam commodum peruenire confidimus. Notum igitur esse uolumus cunctis fidelibus nostris, episcopis uidelicet, abbatibus, uirisque illustribus ducibus, comitibus, domesticis, grafionibus, uicariis, centenariis, eorumque iunioribus, necnon missis nostris per uniuersum imperium nostrum discurrentibus, seu etiam ceteris fidelibus sancte Dei Ecclesie et nostris presentibus scilicet et futuris, quia adiit serenitatem culminis nostri uenerabilis uir Fredegisus, abbas ex monasterio peculiaris patroni nostri sancti Martini, ubi eiusdem preclarissimi uiri uenerabile corpus requiescit, ferens manibus immunitates priscorum  regum Francorum, necnon aui nostri Pippini quondam regis, seu etiam pie recordationis domini et genitoris nostri Caroli serenissimi imperatoris, quibus idem monasterium quiete in Dei seruitio degere sanxerunt, et omnes res prefati monasterii in uniuerso Christo largiente regno nostro, in Austria scilicet, Niustria, Burgundia, Aquitania, Prouincia, Italia, et in ceteris regni nostri partibus consistentes, que non solum ab orthodoxis principibus, uerum etiam a ceteris fidelibus collate, uel per quoslibet contractus et munimina chartarum, usibus eiusdem legaliter tradite sunt monasterii, sub immunitatis sue defensione consistere et ab omni publica functione et iudiciaria exactione immunes reddidissent. Quod munus eidem monasterio, necnon  et Cormaricensi cenobio ab rebus sancti Martini constructo, exhibitum, Deo annuente, inuiolabiliter hactenus constat esse conseruatum. Pro firmitatis namque studio huiuscemodi beneficium erga prefatum uenerabile monasterium nostra auctoritate humiliter precibus quibus ualuit fieri postulauit. Cuius petitioni ob amorem Dei et uenerationem beati Martini libenter assensum prebere usquequaque . . . . . . libuit. Quapropter uolumus atque decernimus ut omnes res eiusdem monasterii, cum hominibus sibi subiectis, sub nostre defensionis munimine modis omnibus consistant. Precipimus ergo, iubemus atque precipimus ut nullus iudex publicus aut quislibet superioris aut inferioris ordinis reipublice procurator ad causas iudiciario more audiendas  in ecclesias aut uillas seu reliquas possessiones quas moderno tempore in quibusdam prouinciis aut territoriis imperii nostri iuste et legaliter possidet, uel que deinceps in iure ipsius monasterii diuina pietas uoluerit augeri, ingredi presumat, nec freda aut telonea aut mansiones aut pastus aut tributa, sicut precepto domini et genitoris nostri continetur, exigere, aut fideiussores tollere, aut homines tam ingenuos quam seruos super terram ipsius monasterii commanentes distringere, nec ullas publicas functiones aut redhibitiones uel illicitas occasiones requirere, quibus idem monasterium sibique subiecti aliquod iniuste patiantur incommodum, nostris futurisque temporibus quisquam temerarius existat quod faciendi illicitam sibi potestatem attribuere  audeat. Quidquid igitur de prefatis eiusdem monasterii rebus iure fisci cedendum fuit, et a decessoribus nostris comperimus collatum, et largitionis nostre munere libenter uolumus esse per uniuersum eidem monasterio concessum, ut id remoto fisci dominatu, ad luminaria basilice beati Martini concinnanda et ad sustentationem pauperum seu clericorum in eodem loco Domino seruientium supplementum . . . . . . Si quis autem in tantam prorumpere ausus fuerit audaciam, ut huius precepti nostri uiolator exstiterit, quemadmodum in preceptione  domini et genitoris nostri continetur, non solum in offensam nostram lapsurum, uerum etiam sexcentorum solidorum auri ad purum excocti se nouerit pena mulctandum; ex qua duas partes rectores memorati monasterii, tertiam ius fisci recipiat. Dignum namque et iustum est ut tot piorum regum decessorum nostrorum nostrique precepti uiolator huiuscemodi habeat penam, ut et se tante temeritatis merito argui cognoscat, et ceteris, ne id agere quolibet ausu pertentent, timorem iniiciat, ut nullus scilicet beneficia regalia locis Deo dicatis ueneranter exhibita temerare conetur. uolumus itaque atque censemus, remota totius iudiciarie potestatis inquietudine, quieto ordine memoratus abbas suique successores predicti monasterii, cum omnibus sibi  subiectis uel ad se aspicientibus seu pertinentibus hominibus, sub immunitatis atque protectionis nostre defensione consistant, nostroque fideliter parentes imperio, pro incolumitate nostra nostreque coniugis et prolis, seu etiam totius imperii a Deo nobis collati eiusque gratissima miseratione perpetuo conseruandi, una cum clero sibi commisso, immensam clementiam iugiter exorent. Si quid uero de prefati monasterii rebus per tepiditatem et negligentiam abbatum aut preceptionem iudicum abstractum est, id per nostram auctoritatem prorsus restaurandum precipimus. Et ut hec auctoritas inuiolabilem obtineat effectum et a fidelibus sancte Dei Ecclesie et nostris uerius credatur, manu propria subter firmauimus et annuli nostri impressione signari  iussimus.

Signum Ludouici serenissimi imperatoris . . . . . ad uicem Helisachar recognoui et subscripsi.

Data III Kalend. Septembris, anno, Christo propitio, 3 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.





XLIX. [a 1Kb] PRO MONASTERIO SANCTI MEuENNI. 
[Apud D. Bouquet. Script. Rer. Franc., tom. uI, pag. 489, in probat. Hist. Britann., pag. 20.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia,  imperator Augustus.

Cum petitionibus seruorum Dei iustis et rationabilibus diuino interius amore [b 1Kb] fauemus, superni muneris donum a Domino impartiri credimus. Idcirco notum sit omnibus fidelibus nostris, tam presentibus quam futuris, quod quidam uir Helogar Alethensis episcopus detulit obtutibus nostris quamdam auctoritatem, quam dominus et genitor noster Carolus bone memorie serenissimus Augustus ad petitionem ipsius ecclesie, cui ipse Deo auctore preest, fieri iussit, in qua continebatur insertum quod tempore  rebellionis domus ecclesie S. Meuenni et S. Iudicelis, que est in loco nuncupato Wadel necnon in alio loco in insula que uocatur Machuti depopulantibus hostibus ignemque submittentibus, non solum thesaurus ecclesie et ministeria ad officia ecclesiastica peragenda perierunt, uerum etiam et strumenta . . . . . unde prefate ecclesie ditate fuerant, exusta et concremata fuissent: et quod idem genitor noster ad eius deprecationem per eamdem auctoritatem constituisset ut absque alicuius contradictione uel impedimento ipse Helogar episcopus . . . . eius qui fuerunt in locis S. Meuenni et S. Iudicelis, necnon et S. Machuti, ut omnes res undecunque eo tempore predicte ecclesie iuste et rationabiliter per diuersa loca uestite erant, uel in posterum cum  equitatis . . . . . ibidem attributum fuisset, ut non solum in ditionem predictarum ecclesiarum perpetuo consisterent; uerum etiam et nullus quislibet aliquid exinde abstrahere aut minuere contra iustitiam ullo unquam tempore presumeret, aut aliquod impedimentum aut calumniam generare auderet, sed pro huiusce rei firmitate nostram obsecrauit clementiam ut paterne auctoritati nostram superadderemus auctoritatem. Eius petitioni libenter aurem accommodare placuit, ac nostre auctoritatis et confirmationis preceptum ob amorem Dei et reuerentiam predictorum sanctorum locorum fieri libuit, per quod precipimus atque iubemus ut, sicut a Domino et genitore nostro predictis ecclesiis confirmatum atque concessum est, ita per hanc nostram auctoritatem  quidquid modo predicte ecclesie iuste et legaliter possident, deinceps firmiter atque inuiolabiliter teneant atque possideant; et nullus iudex publicus, uel quislibet ex iudiciaria potestate in ecclesias aut loca uel agros seu reliquas possessiones quas moderno tempore iuste et rationabiliter intra ditionem imperii nostri possident, uel ea que deinceps in iure ipsarum ecclesiarum diuina pietas uoluerit augere ad causas audiendas, uel freda exigenda, aut mansiones [uel] paratas faciendas, aut fideiussores ponendos [tollendos], aut homines tam ingenuos quam et seruos, super terram ipsarum ecclesiarum commanentes iniuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeant,  uel ea que supra memorata sunt, penitus exigere presumat: sed liceat predicto antistiti suisque successoribus res predictarum ecclesiarum cum omnibus rebus et hominibus sibi subiectis, sub immunitatis nostre defensione quieto ordine possidere, ac nostro fideliter parere imperio, atque pro stabilitate nostra, coniugis ac prolis, uel totius imperii a Domino nobis collati uel conseruandi, una cum clero et populo sibi subiecto libere Domini misericordiam exorare delectet. Quod si forte super eisdem rebus ante predictam exustionem a prelatis prefatarum ecclesiarum iure possessis questio orta fuerit, ut pro eis legaliter in quolibet loco disceptare necesse sit, ita per hanc nostram auctoritatem easdem et  mancipia defendant, sicuti per eadem instrumenta, si perdita non fuissent, legibus defendi poterant. Hec quippe auctoritas ut firmiorem habeat uigorem et ab omnibus uerius certiusque credatur, manu propria subter firmauimus, et annuli nostri impressione signari iussimus.

Signum Ludouici imperatoris.

Data uII Kal. Aprilis, anno, Christo propitio, [tertio] imperii domini Ludouici piissimi Augusti, indictione 9. Actum Aquisgrani palatio regio in Dei nomine feliciter. Amen.



L. PRO ECCLESIA CAMERACENSI 
[Apud D. Bouquet., Recueil des Hist., tom. uI, pag. 490, ex Ioan. Carpenterio in probat. Historie Cameracensis,  pag. 1.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis, etc. Proinde immunitates, aui uidelicet nostri, regis Pippini et genitoris nostri Caroli bone memorie prestantissimi imperatoris, in quibus continebatur insertum qualiter idem genitor noster et antecessores reges predictam sedem, que in honore est Dei genitricis Marie semperque uirginis, ob amorem Dei tranquillitatemque consistentium fratrum, sub plenissima tuitione et immunitatis defensione habuissent, etc. Per hoc preceptum nostre auctoritatis confirmamus, etc.


Signum Ludouici serenissimi imperatoris.

Durandus diaconus ad uicem Helisachar recognoui.

Data XuIII Kal. Maias, anno, Christo propitio, 3 domini Ludouici piissimi Augusti, indict. 9. Actum Aquisgrani regio palatio in Dei nomine. Amen.



LI. PRO MONASTERIO FOSSATENSI. 
[Apud Mabill., Annal. ord. S. Bened., tom. II, pag. 721, ex authentico Fossatensi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus  diuini cultus amore fauemus, superna nos gratia muniri non diffidimus. Idcirco notum sit omnibus fidelibus nostris, presentibus scilicet et futuris, quia Bego fidelis noster retulit serenitati nostre qualiter quoddam cenobiolum in pago Parisiaco, in loco qui dicitur Fossatus, in honore beatorum apostolorum Petri et Pauli, uel sancte Marie semper uirginis constructum, situm super fluuium Maternam, ubi olim monachi sub sancta regula deguerunt, pene destructum inueniens, ob emolumentum anime sue eumdem locum assumpto labore restaurare, et ad pristinum statum reuocare curauit. Sed his peractis ueniens ante presentiam nostram commendauit nobis idem monasterium, cum abbate, nomine Benedicto,  una cum monachis eidem abbati ad regendum commissis, obsecrans ut deinceps sub nostra defensione et immunitatis tuitione, quemadmodum ceteros abbates monachorum per imperium a nobis diuinitus concesso [concessum] consistunt, ita et illum una cum monasterio uel monachis, et rebus uel hominibus eidem monasterio iuste subiectis consistere faceremus. Cuius petitioni, quia rationabilem, imo Deo amabilem esse cognouimus, libenter suscepimus, et per hos nostros imperiales apices, sicut petiit, ita et concessimus. Proinde uolumus ut predictus abba et monachi in predicto monasterio degentes, cum rebus quas nunc habere noscuntur, uel deinceps iuste acquirere poterunt, sub nostra defensione et immunitatis tuitione persistant. Et iubemus atque  modis omnibus decernimus ut nullus iudex publicus, uel quislibet ex iudiciaria potestate, in ecclesias aut loca, uel agros, seu reliquas possessiones predicti monasterii, quas moderno tempore iuste et rationabiliter possidere uidetur in quibuslibet pagis et territoriis, quidquid ibidem propter diuinum amorem collatum fuit, queque etiam deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, nec homines ipsius monasterii tam ingenuos quam et seruos [qui] super terram ipsius residere uidentur, iniuste distringendos, nec ullas petitiones aut illicitas occasiones requirendas, ullo unquam tempore ingredi audeat, uel ea que supra memorata sunt penitus  exigere presumat: et quidquid de rebus prefati monasterii fiscus sperare poterat, totum nos pro eterna remuneratione predicto monasterio concedimus, ut perennis temporibus in alimonia pauperum et stipendia monachorum ibidem Deo famulantium proficiat in augmentum. Et quandoquidem diuina uocatione, supradictus abbas, uel successores eius de hac luce migrauerint; quandiu ipsi monachi inter se tales inuenire potuerint, qui ipsam congregationem secundum regulam sancti Benedicti regere ualeant; per hanc nostram auctoritatem et consensum licentiam habeant eligendi abbates: quatenus ipsos seruos Dei, qui ibidem Deo famulantur, pro nobis et coniuge, proleque nostra atque stabilitate totius imperii  nostri a Deo nobis concessi atque conseruandi  iugiter Domini misericordiam exorare delectet. Et ut hec auctoritas nostris futurisque temporibus, Domino protegente, ualeat inconuulsa manere, manu propria subter firmauimus, et annuli nostri impressione signari iussimus.

Signum Ludouici piissimi imperatoris.

Durandus diaconus ad uicem Helisachar recognoui et subs.

Data XII Kal. Iulias, anno, Christo propitio, imperii domni Ludouici piissimi Augusti 3, indictione 8. Actum Aquisgrano, palatio regio in Dei nomine feliciter. Amen.



LII [a 1Kb] PRO MONASTERIO BODONIS SIuE BON-MOUTIER.  
[Apud Grandidier, Hist. de l'Egl. de Strasb., tom II, prob., pag. 159, ex antiquo chartulario abbatie Andlauiensis seculi XIu.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei, eiusque in eisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus. Idcirco nouerit omnium fidelium nostrorum tam presentium quam et futurorum solertia, quia uir uenerabilis Doddo abbas, qui cellulam que nuncupatur Bodonis monasterium [b 2Kb] , quod est sita in pago Albinse [c 1Kb] super fluuium uizuzia [d 1Kb] , constructa  in honore sancte Dei genitricis Marie semper uirginis, et sancti Petri principis apostolorum, nec non et sancti Michelis archangeli, uel ceterorum sanctorum, in regimine habere uidetur, obtulit obtutibus nostris immunitatem domni et genitoris nostri Caroli bone memorie piissimi Augusti, in quo continebatur insertum, qualiter idem genitor noster et antecessores reges predictam cellulam ob amorem Dei tranquillitatemque ancillarum ibidem consistentium semper sub plenissima defensione et immunitatis tuitione habuissent. Ob firmitatem rei postulauit nobis predictus Doddo abbas, ut paternum seu predecessorum nostrorum regum morem sequentes huiuscemodi nostre immunitatis preceptum ob amorem  Dei et reuerentiam ipsius sancti loci circa ipsam  cellulam fieri censeremus; cuius petitioni libenter acquieuimus, et ita in omnibus concessimus, atque per hoc preceptum nostrum confirmauimus. Quapropter precipientes iubemus ut nullus iudex publicus, uel quislibet ex iudiciaria potestate in ecclesias, aut loca, uel agros, seu reliquas possessiones, quas moderno tempore infra ditionem imperii nostri iuste et rationabiliter possidet, uel ea que deinceps in iure ipsius sancti loci uoluerit diuina pietas augeri, ad causas audiendas, aut freda uel tributa exigenda, aut mansiones uel paratas faciendas, aut fideiussores tollendos, aut homines eiusdem cellule, tam ingenuos quam et seruos, super terram ipsius commanentes iniuste distringendos, nec ullas redhibitiones, aut illicitas occasiones requirendas, nostris et  futuris temporibus ingredi audeat, uel ea que supra memorata sunt, penitus exigere presumat; sed liceat memorato abbati suisque successoribus res predicte cellule sub immunitatis nostre defensione quieto ordine possidere. Et quidquid exinde fiscus sperare poterit, totum nos pro eterna remuneratione prefate cellule concedimus, ut in alimonia pauperum et stipendia ancillarum ibidem Deo famulantium proficiat perennibus temporibus in augmentis, quatenus ipsas ancillas Dei que ibidem Deo famulantur, pro nobis et coniuge, proleque nostra, atque stabilitate totius imperii nostri a Deo nobis concessi atque conseruandi iugiter Dominum exorare delectet. Et ut hec auctoritas nostris futurisque temporibus, Domino protegente, ualeat inconuulsa manere, manu  propria subter firmauimus et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognoui.

Data Idus Ianuarii, anno, Christo propitio, secundo imperii domni Ludouici piissimi Augusti, indictione nona. Actum Aquisgrani palatio regio [a 1Kb] in Dei nomine feliciter. Amen



LIII. PRO MONASTERIO AMMIATINO. 
[Ughelli, Italia sacra, pag. 590, in Episc. Clusin.]

In nomine Domini Dei et Saluatoris nostri Iesu Christi, Ludouicus diuina prouidentia imperator Augustus.

Cum petitionibus seruorum Dei iustis ac rationabilibus diuini cultus amore fauemus, superna nos gratia muniri non dubitamus. Igitur notum sit omnibus fidelibus sancte Dei Ecclesie, presentibus et futuris, quia uir uenerabilis Audoaldus abbas ex monasterio sancti Saluatoris quidem sito in monte Amiato in territorio Clusino detulit obtutibus nostris auctoritatem immunitatis domini et genitoris nostri Caroli bone memorie piissimi Augusti, in qua continebatur insertum qualiter predictum monasterium ob amorem Dei tranquillitatemque monachorum ibidem  consistentium semper sub plenissima tuitione et immunitatis defensione habuisset, firmitatis namque studio a nobis procurauit, ut paterne auctoritati hanc nostram iungeremus auctoritatem. Cui petitioni libenter aurem accommodare placuit, et hanc nostre auctoritatis preceptionem fieri, per quam precipimus atque iubemus ut nullus iudex publicus, uel quilibet, et iudiciaria potestate in ecclesias, aut loca, uel agros, seu reliquas possessiones predicti monasterii, quas moderno tempore iuste et legaliter possidet, uel que deinceps in iura ipsius loci uoluit diuina pietas augeri, ad causas audiendas, uel feuda exigenda, aut mansiones uel paratas faciendas, aut fideiussores tollendos, aut homines monasterii, tam ingenuos quam etiam seruos, super terram ipsius  commanentes, nec ad hostes distringendos, nec ullas redhibitiones, aut illicitas occasiones requirendas ullo unquam tempore ingredi audeat, ualeatque, supra memorata penitus exigere presumat. Continebat etiam in eadem auctoritate qualiter confirmasset idem D. imperator ad ipsum monasterium rerum, idem ecclesiam sancti Petri in Carmarita, atque cellulam sancti Sauini, et sancte Restitute, uel sancti Petri, et sancti Stephani in Tarquinio cum eorum pertinentiis. Quas res confirmamus perpetualiter predicto monasterio ad habendum, sicut dominus et genitor noster per suum preceptum confirmauit. Concessimus etiam eidem sancto monasterio, quemadmodum dominus et genitor noster concessit, ut quandoquidem diuina uocatione predictus abbas,  uel successores eius de hac luce migrauerint, quandiu monachi inter se tales inuenire potuerint, qui ipsam congregationem regere ualeant per huiusmodi nostram auctoritatem et consensum, uel dilecti filii nostri Bernardi regis licentiam habeant eligendi abbates, quatenus ipsos monachos qui ibidem Domino famulari uidentur, pro nobis et coniuge, proleque nostra, atque stabilitate totius imperii a Domino nobis commissi atque conseruandi iugem Domini misericordiam exorare delectet, et ut hec auctoritas nostris, futurisque temporibus, Domino protegente, ualeat inconuulsa manere, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.


Dat. Xu Kal. Decemb., anno, Christo propitio, 3 imperii domini Ludouici piissimi Augusti, indict. decima.

Actum Compendio palatio in Dei nomine feliciter. Amen.



LIu. ROBORATUR PACTUM INTER EPISCOPUM CONSTANTIENSEM AC MONASTERIUM S. GALLI INITUM. 
[Neutgart, Codex Alemannicus, ex Collectione diplomatica D. Emmanuelis de Haller, prefecti prouincialis Newidunensis apud Bernates.]

In nomine Domini Dei et Saluatoris nostri Iesu  Christi, Ludouicus, diuina ordinante prouidentia, imperator Augustus.

Si petitionibus seruorum Dei iustis et rationabilibus diuini cultus amore fauemus, superna nos gratia muniri non dubitamus. Idcirco notum sit omnium fidelium nostrorum, tam presentium quam et futurorum, solertie, quia adientes serenitatem culminis nostri monachi ex monasterio sancti Galloni, quod est situm in pago Durgouue super fluuium, quod dicitur Petrosa [a 1Kb] , detulerunt nobis preceptum domni et genitoris nostri Caroli bone memorie piissimi Augusti, in quo continebatur insertum qualiter Sidonius Constantie urbis episcopus, nec non Ioannes predicti monasterii abbas, propter futuram dissensionem uel quietem monachorum ibidem Deo  famulantium hoc inter se statuissent, atque litteris affirmassent, quas etiam predicto domno et genitori nostro detulissent, sicut eadem auctoritas paterna nobis manifestauit, ut annis singulis ad memoratum episcopum, uel ad successores predictus abbas eiusque successores unciam auri et caballum unum, ualentem libram unam persoluere deberent, ita duntaxat ut monachi ibidem Deo famulantes quiete uiuere ac residere ualerent, et nichil amplius a prefate ecclesie episcopis de rebus prefati monasterii exigeretur, sed hoc dato censo, liceret eosdem monachos secure uiuere absque alicuius infestatione uel rerum suarum diminoratione. Pro firmitatis tamen gratia, uel pro monachorum ibidem Deo militantium futura quiete, libuit nobis paternam auctoritatem  nostra iterum per hos nostros apices imperiales confirmare. Ideoque iubemus atque decernimus ut sicut in nostri genitoris litteris insitum est, quas ad deprecationem memorate urbis episcopo conscribere atque confirmare iussit, ita, Domino auxiliante, deinceps futuris temporibus a nobis et a fidelibus, uel successoribus nostris perpetuo conseruentur. Et ut hec auctoritas preceptionis nostre firmiorem in Dei nomine obtineat uigorem, et a fidelibus nostris melius conseruetur, de annulo nostro subter iussimus sigillari.

Durandus diaconus ad uicem Helisachar recognoui et subscripsi.

Data uI Kalendas Februarias [b 1Kb] , anno, Christo propitio, secundo imperii domni Ludouici piissimi Augusti,  indictione 9 [c 1Kb] . Actum Aquisgrani palatio regio in Dei nomine feliciter. Amen.



Lu. PRO MONASTERIO MORBACENSI. 
[Apud Marten., Thes. Anecd., pag. 18, ex chartario Morbacensi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus, omnibus episcopis, abbatibus, ducibus, comitibus, uicariis, centenariis, teloneariis, actionariis, missis nostris, discurrentibus uel omnibus  rem publicam administrantibus, seu ceteris fidelibus sancte Dei Ecclesie et nostris tam presentibus quam et futuris notum sit: quia uir uenerabilis Guntrammus abbas ex monasterio quod nuncupatur uiuarium peregrinorum, quod est situm in ducatu Alsacense, super fluuium Morbach, constructum in honore sancti Deodegarii et sancti Petri principis apostolorum, uel sancte Dei genitricis semperque uirginis Marie, detulit nobis auctoritatem preceptionis domni et genitoris nostri Caroli bone memorie piissimi Augusti, in qua continebatur, qualiter concessisset eidem monasterio uel monachis ibidem degentibus teloneum de nauibus, que per quelibet flumina discurrunt, necnon et de carris et sagmariis, necessaria ipsius monasterii et congregationis  ibidem Deo famulantis deferentibus, siue in Marsal et in Iris, uel ubicunque ierint, negotiauerint aut uendiderint, nullus telonium exactare aut requirere presumeret. Pro firmitatis namque studio postulauit nobis predictus abbas, ut paternum morem sequentes, huiuscemodi auctoritatis nostre beneficium eidem concederemus uel confirmaremus monasterio: cuius precibus nobis ob amorem Dei et uenerationem ipsius sancti loci annuere, et hoc preceptum munificentie nostre firmitatis gratia fieri libuit: per quod iubemus atque precipimus, ut nullus iudex publicus, uel quislibet ex iudiciaria potestate de nauibus et carris, uel sagmariis, uel ceteris uehiculis, necessaria ipsius monasterii deferentibus de quolibet commercio undecunque fiscus telonium  exigere potest, ullum telonium aut quaslibet exactiones uel occasiones querere aut exactare presumat: sed ubicunque infra ditionem imperii nostri ob utilitatem et necessitatem ipsius monasterii ad quascunque uidelicet ciuitates, castella aut portus, pontes, traiectus, uel cetera loca accessum habuerint, nullus ex eis aut hominibus qui hoc preuident, ullum telonium, sicut diximus, aut ullum occursum, uel ullum censum, aut ullam retributionem accipere aut exigere audeat: sed licitum sit absque alicuius illicita contrarietate uel detentione per hanc nostram auctoritatem naues, carra, sagmaria et cetera uehicula, et homines qui eas preuidere debent, cum his que deferunt libere atque secure ire et redire, et si aliquas moras in quolibet loco fecerint, aut aliquid  mercati fuerint aut uendiderint, nichil ab eis prorsus, ut dictum est, exigatur. Hec uero auctoritas ut pleniorem in Dei nomine obtineat uigorem, et a fidelibus sancte Dei Ecclesie et nostris uerius credatur atque conseruetur, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Elisachar recognouit.

Data XI Kalendas Septembris, anno, Christo propitio, tertio imperii domni Ludouici piissimi Augusti,  indictione 9. Actum Aquisgrani palatio regio in Dei nomine feliciter. Amen.



LuI. PRO EODEM MONASTERIO. 
[Apud Marten., ibid., Ex chartario Morbacensi.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Notum sit omnibus fidelibus nostris, tam et presentibus quam et futuris, quia uir uenerabilis Guntrammus abbas ex monasterio quod dicitur uiuario peregrinorum, quod est situm in ducatu Alsacensi, super fluuium Morbhac, constructum in honore sancti Leodegarii et sancti Petri, principis apostolorum,  uel sancte Marie semper uirginis, detulit nobis auctoritatem domni et genitoris nostri Caroli bone memorie serenissimi Augusti, in qua continebatur, eo quod homines liberos, qui ad predictum monasterium tempore aui nostri Pippini regis obedientes fuerunt, eo tempore ad ipsam casam Dei. Et postulauit idem Guntrammus abba, ut sicut tempore aui nostri Pippini regis, et domni et genitoris nostri Caroli predicti homines obedientes fuerunt, ita et nostro. Precipientes ergo iubemus ut sicut in eadem preceptione continetur, ut nullus quislibet ex iudiciaria potestate, aut missi discurrentes prefatos homines liberos, qui tempore domni et genitoris nostri ad predictum monasterium deseruierunt, inquietare aut calumniam generare, aut aliquam iniustam contrarietatem  facere presumat, sed liceat eis secundum eorum consuetudinem, quanti melius ualuerint, ad ipsum monasterium deseruire, et obedientes hominibus esse. Et ut certius hanc nostram iussionem esse credatur, de annulo nostro subter iussimus sigillari.

Signum Ludouici serenissimi imperatoris.

Durandus diaconus ad uicem Helisacarii recognoui.

Data XI Kal. Septembris, anno, Christo propitio, tertio imperii domni Ludouici piissimi Augusti, indictione 9. Actum Aquisgrani palatio regio in Dei nomine feliciter. Amen.



LuII. PRO FOSSATENSI CeNOBIO.  
[Apud D. Bouquet., Script. Rer. Franc., pag. 492, ex Ger. Dubois, Hist. Eccl. Paris., pag. 324.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Omnibus episcopis, abbatibus, ducibus, comitibus, uicariis, centenariis, telonariis, auctionariis uel omnibus rempublicam administrantibus, seu ceteris fidelibus sancte Dei Ecclesie et nostris tam presentibus  quam et futuris, notum sit quod ad petitionem Begonis illustris comitis monasterium quod est situm in pago Parisiaco, in loco qui dicitur Fossatus, constructum in honore beate Dei genitricis Marie et sanctorum apostolorum Petri et Pauli, super fluuium Matronam, una cum eius abbate, nomine Benedicto, et fratribus ibidem degentibus, una cum rebus et hominibus eidem monasterio iuste subiectis, sub nostro suscepimus mundeburdio atque defensione, et deprecatus est ut quandocunque libuisset monachos in eodem monasterio degentes missos suos in aliquam partem imperii nostri negotiandi gratia dirigere, cum carris uidelicet et saumis seu nauigio, uel cum quolibet negotio, licentiam haberent pergendi ubi uoluerint absque alicuius infestatione uel contrarietate.  Cuius petitioni in eleemosyna nostra libenter aurem prebere complacuit, et has nostre auctoritatis litteras fieri iussimus, per quas pro quibus cunctis fidelibus nostris presentibus et futuris iubemus ut ubicunque missi predicti abbatis aut successorum eius infra iurisdictionem eius imperii nostri negotiandi causa directi fuerint, nemo teloneum, neque, quod uulgo dicitur, ripaticum, neque rotaticum aut pontaticum uel portaticum aut [a 1Kb] taritaticum, atque cispitaticum, necnon et salutaticum, aut ullum censum, aut ullum occursum, aut ullam redhibitionem ab ipsis accipere, aut exactare presumat: sed liceat tam eos quam homines, uel omnia illorum cum pace discurrere, et negotia libenter peragere et ad quascunque ciuitates, aut portus uel loca accessum habuerint,  nullam inquietudinem, aut detentionem, aut contrarietatem ab aliquo fidelium nostrorum patiantur; sed ubicunque directi fuerint, siue nauigio aut terreno, securi et quieti cum omnibus que deferunt, per presentem nostram auctoritatem ire et redire ualeant. Et ut hec auctoritas firmior habeatur et a fidelibus sancte Dei Ecclesie et nostris diligentius obseruetur, de annulo nostro subter iussimus sigillari.

Durandus diaconus ad uicem Helisachar recognouit.

Datum XII Kal. Iulii, anno, Christo propitio, 3 imperii domini Ludouici piissimi Augusti, [b 1Kb] indictione 10. Actum Aquisgrani palatio regio in Dei nomine feliciter. Amen



LuIII. PRO ANDEGAuENSI S. MAURICII ECCLESIA. 
[Apud D. Bouquet., ibid., pag. 496, ex Sammarth., tom. II, Gall. Christ., pag. 216.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si liberalitatis nostre munere locis Deo dicatis quedam conferimus beneficia, et necessitates ecclesiasticas ad petitionem sacerdotum nostro releuamus  iuuamine atque imperiali tuemur munimine, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Nouerit interea sagacitas seu utilitas omnium fidelium nostrorum, tam presentium quam et futurorum, quia uir uenerabilis Benedictus Andegauensium ciuitatis presul obtulit obtutibus nostris auctoritatem immunitatis seu naualem euectionis domini et genitoris nostri bone memorie Caroli piissimi Augusti, in qua continebatur insertum quod non solum idem genitor noster, uerum etiam predecessores eius, reges uidelicet Francorum, ecclesiam S. Mauricii, cui auctore Deo ipse episcopus preest, sub suo nomine et defensione cum monasteriis et cellulis sibi subiectis et rebus uel hominibus  ad se pertinentibus uel aspicientibus, consistere fecerant et eorum immunitatum auctoritatibus, seu etiam tres naues que per alueum Ligeris uel per alia flumina que in Ligerim confluunt, discurrere uidentur, hactenus ab inquietudine iudiciarie potestatis eadem munita atque defensa fuisset ecclesia. Sed pro rei firmitate postulauit nobis prefatus Benedictus episcopus, ut paternum seu predecessorum nostrorum regum morem sequentes, huiusmodi nostre immunitatis preceptum ob amorem Dei et reuerentiam B. Mauricii martyris, cuius nomine et honore dedicata est ecclesia, fieri censeremus. Cuius petitioni libenter assensum prebuimus et hoc nostre auctoritatis preceptum erga ipsam ecclesiam, immunitatis atque tuitionis gratia pro diuini cultus amore  et anime nostre remedio fieri decreuimus, per quod precipimus atque iubemus ut nullus iudex publicus uel quislibet ex iudiciaria potestate in ecclesias, aut loca, uel agros, seu supradictas naues uel reliquas possessiones, quas moderno tempore in quibuslibet pagis uel territoriis infra ditionem imperii nostri iuste et legaliter memorata tenet uel possidet ecclesia, uel ea que deinceps in iure ipsius ecclesie uoluerit diuina pietas augeri, ad causas audiendas, uel freda exigenda aut mansiones uel paratas faciendas aut fideiussores tollendos, aut homines ipsius ecclesie distringendos, nec ullas redhibitiones aut illicitas occasiones requirendas, nostris uel futuris temporibus ingredi audeat, nec ea que supra memorata sunt penitus exigere presumat. Sed liceat memorato presuli  suisque successoribus res predicte ecclesie S. Mauricii, cum omnibus sibi subiectis et rebus uel hominibus ad se accipientibus uel pertinentibus, seu supradictis tribus nauibus, sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere et nostro  fideliter parere imperio, atque pro incolumitate nostra, coniugis et prolis, seu etiam totius imperii a Deo nobis collati, et eius clementissima miseratione per immensum conseruandi, una cum clero et populo sibi subiecto, Dei immensam clementiam iugiter exorare, et quidquid de prefate rebus ecclesie ius fisci exigere poterat, in integrum ei concessimus ecclesie, scilicet ut perpetuo tempore ad peragendum Dei seruitium augmentum et supplementum fiat. Hanc itaque auctoritatem ut pleniorem in Dei nomine obtineat uigorem et a fidelibus sancte Dei Ecclesie et nostris et uerius credatur et diligentius conseruetur, eam manu propria subter firmauimus et annuli nostri imoressione signari iussimus.


Signum Ludouici serenissimi imperatoris.

Durandus diaconus ad uicem Helisachar recognouit.

Data X Kalend. Nouemb., anno, Christo propitio, [3] imperii domni Ludouici serenissimi imperatoris, indictione 10. Actum Salmunciaco palatio in Dei nomine feliciter.



LIX. PRO ECCLESIA TREuIRENSI. 
Hontheim, Hist. Treuir., p. 167.]

In nomine Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si liberalitatis nostre munere locis Deo dicatis  quoddam conferimus beneficii, et necessitates ecclesiasticas ad petitiones sacerdotum nostro releuamus iuuamine atque imperiali tuemur munimine, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Proinde nouerit omnium fidelium nostrorum, tam presentium quam et futurorum sagacitas, quod uir uenerabilis Henricus [Hettinus] sancte Treuirensis ecclesie archiepiscopus obtulit obtutibus nostris [a 1Kb] auctoritatem immunitatis domini et genitoris nostri bone memorie Caroli piissimi Augusti, in qua erat insertum quod non solum idem genitor noster, uerum etiam predecessores eius, reges uidelicet Francorum, ecclesie sancti Petri principis apostolorum, cui auctore Deo ipse  archiepiscopus preest, sub suo nomine et defensione cum monasteriis et cellulis, basilicis, uicis, castellis ad eamdem sedem pertinentibus, et rebus uel hominibus ad se aspicientibus, sub immunitatis nomine et tuitionis defensione consistere fecerant, uidelicet ut nullus per malbobergos [b 1Kb] nec per aliqua  ingenia eiusdem ecclesie homines admallaret, neque freda aut teloneos exigere aut paratas in eorum uel priuatas audientias exactare presumeret. Pro rei uero firmitate postulauit nobis prefatus Heti archiepiscopus, ut paternum seu predecessorum nostrorum regum morem sequentes huiuscemodi nostre immunitatis preceptum ob amorem Dei et reuerentiam sancti Petri erga ipsam ecclesiam fieri censeremus; cuius petitioni libenter assensum prebuimus, et hec nostre auctoritatis preceptum erga ipsam ecclesiam immunitatis et tuitionis gratia pro diuini cultus amore et anime nostre remedio fieri decreuimus, per quod precipimus et iubemus ut nullus iudex publicus uel quilibet ex iudiciaria potestate, in monasteria, ecclesias, castella, uicos, uillas, loca  et agros seu reliquas possessiones predicte ecclesie, quas moderno tempore iuste et legaliter tam ultra quam iuxta Rhenum, uel circa Ligerim in pagis uel territoriis infra ditionem imperii nostri memorata tenet et possidet ecclesia, uel que deinceps in iure ipsius sancti loci uoluerit diuina pietas augeri, ad causas audiendas uel freda aut tributa aut coniectos [a 1Kb] aliquos exigendos aut mansiones uel paratas faciendas aut fideiussores tollendos aut homines ipsius ecclesie distringendos nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt, penitus exigere presumat, neque teloneum exigere, quemadmodum in precepto domini et genitoris nostri continetur; sed  liceat memorato presuli suisque successoribus res predicte ecclesie sancti Petri cum omnibus suis subiectis, et rebus uel hominibus ad se aspicientibus uel pertinentibus, sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere, et nostro fideliter parere imperio, atque pro incolumitate nostra, coniugis ac prolium, seu etiam totius imperii a Deo nobis collati et eius clementissima miseratione per immensum conseruandi, una cum clero et populo sibi subiecto Deum exorare, etc. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris uerius credatur, et diligentius conseruetur, etiam manu propria subter firmauimus,  et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognouit

Datum uI Kalend. Septembris, anno, Christo propitio, tertio imperii Ludouici piissimi, Augusti, indictione 10. Actum Aquisgrani palatio regio in Dei nomine feliciter. Amen.



LX. PRO MONASTERIO FULDENSI. 
[Schannat, Traditiones Fuldenses.]

In nomine Domini et Saluatoris nostri Iesu Christi, Ludouicus gratia Dei Romanorum imperator Augustus.

Quia nostre prouidentie esse scimus, non solum regni gubernacula, sed etiam sancte Ecclesie moderamina procurare, et maxime Christi fidelium necessitatibus deuote inseruire, idcirco ea que pro Dei honore et eterne uite amore circa ecclesias ac monasteria seruorum Dei agimus, silentio obtegere non audemus, ne ignorantia succedentium ab importunis quibuslibet infidelibus forte, quod absit,  infringatur. Notum ergo facimus fidelitati uestre quod fidelis secretarius noster Rabanus uenerabilis abbas sancte Fuldensis ecclesie adiit excellentiam celsitudinis nostre, insinuans nobis curam et sollicitudinem suam quam circa conquirendas sanctorum reliquias habet, tam ex Romana ciuitate, quam ex diuersis ciuitatibus, ubi plurimi martyres tradiderunt corpora sua ad supplicia, ut mererentur habere perpetuas in celesti regno coronas: rogauit igitur excellentiam celsitudinis nostre idem uir uenerabilis Rabanus abbas, ut nostra auctoritate liceret ei legatos suos dirigere ubiuis terrarum, et maxime ac precipue ad Romanam ciuitatem, et cum litteris nostre auctoritatis exposcere sacratissimos cineres sanctorum martyrum; cui prestitimus ex nostre  liberalitatis munificentia facultatem, ut ex nostre preceptionis auctoritate scriberet et mitteret ubicunque terrarum uellet propter predictum negotium sacrarum reliquiarum postulationemque, tam ab apostolico quam a ceteris fidelibus: unde cum labor tante sedulitatis eius non esset inanis, nuper audiuimus, quia corpus sancti uenantii martyris de longinquiis terrarum partibus acquisiuisset, et in ecclesia sancti Ioannis Baptiste honorificentissime collocasset, cuius merita martyris in Fuldensi ecclesia ex testificatione miraculorum facta sunt longe lateque celeberrima: accurrunt enim infirmi et sanantur; demoniosi, et liberantur; paralytici, et curantur; ceci, et illuminantur; et ex omnimoda infirmitate genus humanum per gratiam Domini nostri  Iesu Christi, ope et intercessione sancti uenantii saluatur; cuius facti fama nos ex diuina compunctione commoniti, gratias agimus Deo et sancto eius martyri uenantio, qui nostris temporibus in nostris terrarum partibus uisitare dignatus est plebem suam, et ex diuersis necessitatibus et angustiis miseris mortalibus dignatur subuenire, proinde rogatu et petitione predicti secretalis nostri Rabani abbatis offerimus nos Deo et sancto Bonifacio, sanctoque martyri uenantio in  prefato sancti Ioannis monasterio quasdam res proprietatis nostre, hoc est uillam Urespringen nuncupatam cum omnibus uillulis et uiculis, imo cum cunctis appendiciis et pertinentiis suis, id est terris, agris, pratis, syluis, campis, pascuis, curtilibus, areis, domibus, familiis, aquis, pomeriis, cultis et incultis, mobilibus et immobilibus, exitibus et redditibus, uiis et inuiis, totum et integrum tradimus atque donamus, traditumque in perpetuum esse uolumus prefato loco pro anime nostre remedio, et pie memorie genitoris nostri Caroli imperatoris; hoc conditionaliter statuentes, ut nostri commemoratio inter fratres Fuldensis monasterii et attentius et frequentius fiat, quo nostris oblationibus iidem fratres sustentari uidentur: placuit ergo idem  donarium nostrum cum nostre imperialis dignitatis preceptione munire, et sigillo nostre maiestatis insignire, ex qua preceptione nostreque auctoritatis indictione decernimus ut nullus hominum hoc nostrum statutum atque donarium irritum facere presumat, neque aliquis iudex seu quelibet persona prefato loco seu colonis eius aliquam iniuriam seu uiolentiam inferre presumat.

Data Idus Maii Fulde.



LXI. PRO ECCLESIA RHEMENSI. 
[Mabill., Annal. S. ord. Bened., tom. II, ex chartario Deruensi.]


In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus, omnibus sancte Dei Ecclesie nostrisque fidelibus, scilicet presentibus atque futuris.

Si liberalitatis nostre munere locis Deo dicatis quiddam concesserimus beneficii, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Idcirco notum fieri uolumus omnibus quod sancta Rhemensis ecclesia, in qua predecessores nostri, reges uidelicet Francorum, fidem et sacri baptismatis gratiam perceperunt, in qua et nos per impositionem manus domni Stephani pape imperialia suscepimus insignia, quamque ob honorem Dei parentumque nostrorum memoriam, siue consecrationis  nostre dignitatem, a fundamentis restaurare solemniter decreuimus; ita ut dum esset ante in honore tantum Dei genitricis Marie antiquo religionis cultu, nos propter nouam exaltationis gratiam superaddentes sub inuocatione sancti Saluatoris Dei et Domini nostri Iesu Christi renouando rebus competentibus ditauimus; insuper et deuoto intentionis studio pro salute nostra, successorumque nostrorum excolentes, et ad statum dignitatis debitum confirmare uolentes, addere procurauimus quamdam abbatiam sitam in comitatu Blesense  super fluuium qui uocatur uera : ubi est monasterium in honore sancti Petri apostolorum principis dicatum in silua que uocatur  Ders: quam abbatiam cum foreste nostra indominicata et omnium rerum summa integritate, uidelicet cum uillis, cum uillulis, mancipiis utriusque sexus, siluis, pratis, pascuis, aquis aquarumue decursibus, farinariis, et cum omnibus legitimis exterminationibus, perpetualiter eidem Rhemensi ecclesie concedimus, et ad consummandam honorabiliter omnem ipsius ecclesie structuram, seu ubicunque in postmodum necesse fuerit restaurandam, in proprium tradimus, et de nostro iure in ius ac dominationem illius solemni deliberatione transferimus. Preter hec omnia concedimus supradicte sancte Rhemensi ecclesie quemdam locum fisci nostri ualde necessarium, et ad fodiendam minam plumbi congruum, in pago Laumense , in ipsis quoque finibus uel adiacentiis Geminiacam nuncupantem uillam, ut circumquaque tantum in omni parte ipsius fosse ordine quadrato perticas XXX, quam perticam manualem ad mensuram XXX pedum designauimus: ut ibi fiducialius necessitates ipsius iam dicte sancte Dei ecclesie exercentes in edificiis uel uniuersis abundantibus exterioribus adiacentiis, id est peruiis, aquis, pascuis, siue siluis ibi nostris communibus absque ulla contradictione ultra ibi ex nostra largitate possideant. Et ut hec nostre confirmationis scripta per petuis temporibus ipso in sanctificationis loco nostra in eleemosyna proficiant, manu propria subter firmauimus, atque annuli nostri impressione perenniter roborare decreuimus.


Datum Rhemis Kalendis Nouembris, etc.



LXII. PRO PRUMIENSI MONASTERIO. 
[Apud Marten., Ampl. Collect., tom. I, pag. 66, ex chartario Prumiensi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum sit omnibus fidelibus nostris, tam presentibus quam et futuris, quia monachi ex monasterio quod uocatur Prumia, quod pie recordationis domnus Pippinus auus noster in honore S. Saluatoris nouo opere construxit, atque propriis rebus affatim ditauit, adierunt serenitatem nostram, retuleruntque  qualiter, inter ceteras donationes, quemdam waldum ibidem confirmasset. Dixerunt etiam quod de eodem waldo serui nostri ex fisco nostro, qui uocatur Tumbas, aliquam partem contra iustitiam occupassent. Nos quoque hec audientes, illico missum nostrum nomine Adalbertum, siniscalcum uidelicet nostrum, qui hoc per ueraces et meliores homines, pagenses scilicet loci illius, diligenter inquireret utrum ita esset an non, misimus. At ille secundum quod illi iniunxeramus, diligentissimam adhibens inquisitionem, reperit quod nostri serui aliquam partem ipsius waldi iniuste ad partem nostram tenuissent; sed dum hec nobis relata forent, ut merces parentum nostrorum inuiolabiliter conseruaretur,  misimus alium missum nostrum Witharium scilicet, ut et ipse predictum waldum perlatis signisque certis designaret, et partem exinde predicti monasterii reuestiret: quod ita et fecit. Sed dum nobis hec omnia se fecisse retulisset, pro mercedis sue augmento iussimus hanc auctoritatem nostram fieri, et primum determinationem memorati waldi, et sicut a misso nostro designatum est, inseri per loca denominata, id est marcha de Romarisuilla in dextra parte monasterii in Lindinawinca, inde in Folkeffelt, et per longum Pyrumbach usque in Prumia. Inde pergunt Marisburias, inde per Hundinesbach, per uiam que pergit ad Steinbuhil, et per medium Steinbuhil, inde ad Sconenbach, inde ad Sconensceid, inde in Firnibach, inde susum per Albam  usque in Hildibach, inde usque Centbuzzi, inde Garanbach, ubi ipse surgit per longum usque in Hura et per Huram ad montem usque ad Barbach, que est de sinistra parte monasterii, et inde usque in Buocha, et inde usque in Huochonle, inde per uiam usque in Sturenfelt, inde per Sclusunbach in Gerbrchetesprunnon, inde in Suindinesbrath, inde per Bodilenpath usque Bodilenbrath, inde ubi surgit riuulus Melana Hurspringa, inde in Melana per ipsum riuulum, inde per Melana iosum usque ad strictam, inde per stricta usque ad Deofansleid, inde in Hagana, inde ad Merbach finit. Precipientes ergo iubemus ut nullus abhinc fidelium sancte Dei Ecclesie, nostrorumque de predicto waldo partem memorati monasterii inquietare aut aliquid refragare  presumat, uel quiddam moleste inferre tentet, sed ab hodierno die et deinceps memoratum waldum quiete et secure iuxta suam determinationem nostris futurisque Deo propitio temporibus ualeant possidere, et facere quidquid pro opportunitate communis congregationis elegerint; quatenus pro nobis, et coniuge, proleque nostra, seu pro stabilitate totius imperii nostri a Deo nobis collati et eius clementissima miseratione perpetuo conseruandi, iugiter Domini misericordiam exorare delectet. Hec uero auctoritas uti a fidelibus sancte Dei Ecclesie et nostris uerius credatur, et diligentius conseruetur, manu propria nostra subscripsimus et annuli nostri impressione signari iussimus.

Signum domni Ludouici serenissimi Augusti.


Durandus diaconus ad uicem Helisachar recognoui.

Data uI Idus Nouembris, anno 3, Christo propitio, imperii domni Ludouici serenissimi Augusti, indictione 10. Actum Compendio palatio regio in Dei nomine feliciter. Amen.



LXIII. [a 1Kb] PRO MONASTERIO SORICINIENSI. 
[Apud D. Bouquet., Recueil des hist., tom. uI, pag. 501, ex breui chronico abbatie SS. Pauli et Petri in pago Blizentio.]


In nomine Domini Dei et Saluatoris nostri Iesu Christi, Ludouicus, diuina ordinante prouidentia, imp. Augustus.

Si erga loca diuinis cultibus mancipata propter amorem Dei in eisdem locis famulantibus quiddam conferimus, premium nobis apud Dominum eterne remunerationis rependi non diffidimus. Proinde nouerit omnium fidelium tam presentium quam futurorum solertia, quia placuit nobis propter anime nostre remedium et eterne retributionis fructum, monasterio quod dicitur Suricinum, sito in pago Tolosano, in honorem Dei genitricis et aliorum sanctorum constructo, ubi nunc Bertrandus abbas presidere dignoscitur, certa loca conferre, que [b 1Kb] Ariacas olim comes nobis per dinumerationem tradidit  in pago Ausciensi, uidelicet uillam de Blizentia, cum ecclesiis ibidem fundatis in honorem Dei genitricis et sancti Ioannis, cum territoriis de [c 1Kb] Peyrault et edificiis suis et mancipiis, et aliam uillam que dicitur Montlieu, et quidquid in dicta donatione continetur, cum mancipiis suis; et uillam que dicitur Exartigas, cum omnibus edificiis et pertinentiis suis; et uillam que dicitur Waccaria, cum ecclesia S. Ioannis, similiter cum edificiis adiacentibus; et uillam que dicitur Marcillanum, cum edificiis et pertinentiis suis, cum domibus et mancipiis, et quantumcunque in ipso loco ad nos iure proprietatis pertinere dignoscitur, cum ecclesia in eodem loco constructa in honorem sancti Martini; et molendinum super fluuium de Gers, et quidquid in eodem loco uisi sumus habere.  Insuper in pago Dagni, et in uilla que dicitur Alamanni, et in uilla Modolingo, cum ecclesiis ibidem constructis in honore Dei genitricis et sancti Sulpicii, cum mancipiis et colonis, cum domibus et habitatoribus earum; et quidquid ibidem ad nos iure proprietatis pertinere dignoscitur, cum ecclesiis et seruis et colonis utriusque sexus, cum domibus, edificiis, terris, uineis, pratis, pascuis, aquis aquarumue decursibus, molendinis, mobilibus et immobilibus, cultum et incultum, quesitum et acquirendum, totum et ab integro et ad integrum donamus Deo, et supra memorato monasterio Suricinii, pro salute anime nostre ad stipendia fratrum ibidem Deo seruientium, et ad eleemosynas faciendas et ad alias prefati cenobii utilitates hac donatione auctoritatis nostre  perpetualiter delegamus; et ut de ipsis abbates et monachi libere et quiete prouidere ualeant. Et ut hec charta donationis nostre futuris temporibus perpetuam obtineat firmitatem, et a fidelibus nostris melius obseruetur, manu nostra subfirmauimus et annuli impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognouit.

Data III Nonas Maii, anno, Christo propitio, 4 imperii domini piissimi Ludouici, indictione 10. Actum Aquisgrani palatio regio in Dei nomine feliciter. Amen.



LXIu. PRO CANONICIS ECCLESIAE S. STEPHANI LEMOuICENSIS. 
[Apud D. Bouquet., ibid., pag. 502.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si petitionibus sacerdotum iustis et rationabilibus diuini cultus amore fauemus, superni muneris donum nobis a Domino impertiri credimus. Idcirco notum sit omnibus fidelibus sancte Dei Ecclesie et nostris, tam presentibus quam futuris, quia uir uenerabilis Regimpertus Lemouice urbis episcopus adiens serenitatem culminis nostri, innotuit nobis eo quod quidam  diaconus, nomine Mathusalam, ex canonica predicte urbis, que est constructa in honore sancti Stephani, iamdudum ei quasdam res iuris proprietatis sue tradidisset, que sunt in eodem pago Lemouicino, in loco nuncupante Carentenago, id est cellulam quam ipse construxerat, et in honore Domini et Saluatoris nostri dicauerat: sed ipsam cellulam tam ipse quam prefatus episcopus de rebus acquisitis postea, largiente Deo, plenius ditauerunt, et omnes has res ad stipendia canonicorum in predicta canonica degentium in nostra et eorum eleemosyna per eorum testamentum delegauerunt. Ob quam causam petiit clementiam serenitatis nostre ut super ea re nostrum preceptum ob firmitatis gratiam fieri iuberemus, per quod nostris et futuris temporibus predicta  cellula cum omnibus ad se aspicientibus uel pertinentibus, ad stipendia et usus canonicorum predicte sedis degentium proficeret. Cuius petitioni assensum prebentes, ac nostre auctoritatis precepto confirmantes, precipimus atque iubemus ut nullus ex fidelibus nostris, tam presentibus quam et futuris, de predictis rebus per cupidinem uel occasionem aliquam minuere presumat: sed predicta cellula cum omnibus ad se legaliter et rationabiliter aspicientibus, sicut ab eodem episcopo dispositum atque ordinatum est, ita deinceps nostris atque futuris temporibus inuiolabiliter conseruetur; et nullus quilibet ex successoribus iam prenominati episcopi eamdem cellulam in beneficium alicui dare audeat, aut in alteros usus retorquere presumat: sed sicut ab illo et per  illum constitutum, et per hanc nostram auctoritatem confirmatum est, ita perpetuo maneat inconuulsum. Hec uero confirmatio ut ab omnibus fidelibus sancte Dei Ecclesie et nostris uerius credatur, et diligentius conseruetur, de annulo nostro subter iussimus sigillari.

Signum Ludouici serenissimi imperatoris.

Durandus diaconus ad uicem Helisachar recognoui.

Data XuII Kalendas Augusti, anno, Christo propitio, 4 imperii domini Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXu. PRO LEMOuICENSI S. STEPHANI ECCLESIA. 
[Apud D. Bouquet., ibid.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si liberalitatis nostre munere locis Deo dicatis quiddam conferimus beneficii, et necessitates ecclesiasticas ad petitiones sacerdotum nostro releuamus iuuamine, atque imperiali tuemur munimine, id nobis et ad mortalem uitam temporaliter transigendam, et ad eternam feliciter obtinendam, profuturum liquido credimus. Nouerit interea sagacitas seu utilitas omnium fidelium nostrorum, tam presentium quam  et futurorum, quia uir uenerabilis Regimpertus Lemouice urbis presul obtulit obtutibus nostris auctoritatem immunitatis domni et genitoris nostri bone memorie Caroli Magni imperatoris, in qua erat insertum quod non solum idem genitor noster, uerum etiam predecessores eius, reges uidelicet Francorum, sedem eiusdem urbis, que est constructa in honore sancti Stephani martyris uel ceterorum sanctorum, cui auctore Deo ipse episcopus preest, sub suo nomine et defensione cum monasteriis, cellulis, uicis sibi subiectis, et rebus uel hominibus ad se aspicientibus, consistere fecerant, et eorum immunitatum auctoritatibus hactenus ab inquietudine iudiciarie potestatis eadem munita atque defensa fuisset ecclesia. Sed pro rei firmitate postulauit nobis prefatus  Regimpertus episcopus, ut paternum [Al. parentum] seu predecessorum regum morem sequentes, huiuscemodi nostre immunitatis preceptum, ob amorem Dei et reuerentiam ipsius sancti loci, erga ipsam ecclesiam fieri censeremus. Cuius petitioni libenter assensum prebuimus, et hoc nostre auctoritatis preceptum erga ipsam ecclesiam, immunitatis atque tuitionis gratia, pro diuini cultus amore et anime nostre remedio fieri decreuimus, per quod precipimus atque iubemus ut nullus iudex publicus, uel quilibet ex iudiciaria potestate in ecclesias aut loca uel agros seu reliquas possessiones, quas moderno tempore in quibuslibet pagis uel territoriis infra ditionem imperii nostri iuste et legaliter memorata tenet uel possidet ecclesia, uel ea que deinceps in iure ipsius  ecclesie uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius ecclesie distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea que supra memorata sunt, penitus exigere presumat; sed liceat memorato presuli suisque successoribus res predicte ecclesie, cum omnibus sibi subiectis, et rebus uel hominibus ad se aspicientibus uel pertinentibus, sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere, et nostro fideliter parere imperio, atque pro incolumitate nostra,  coniugis ac prolis, seu etiam totius imperii a Deo nobis concessi et eius clementissima miseratione per immensum conseruandi, una cum clero et populo sibi subiecto, Dei immensam clementiam iugiter exorare. Et quidquid de prefate rebus ecclesie, ius fisci exigere poterit, in integrum eidem concessimus ecclesie, scilicet ut perpetuo tempore ei ad peragendum Dei seruitium augmentum et supplementum fiat. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris uerius credatur, et diligentius conseruetur, eam manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognoui.

Data XuII Kal. Augusti, anno, Christo propitio, 4 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXuI. PRO CRUDATENSI MONASTERIO. 
[Apud D. Bouquet., ibid., pag. 503, ex probat. nou. Hist. Occitanie, tom. I, pag. 50.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus dicata imperiali more beneficia opportuna largimur, idem nobis et ad stabilitatem imperii nostri, et ad anime salutem profuturum  minime dubitamus. Idcirco notum sit omnibus fidelibus, tam presentibus quam futuris, quia Elpodorius comes adiens serenitatem nostram, subiecit qualiter pater suus Eribertus olim super flumen Rhodanum in comitatu uiuariensi, in loco qui dicitur Crudatus, qui erat ex iure fisci nostri, desertum inueniens, studio assumpto ob diuinum amorem monachos ibidem congregauit, qui eumdem locum eius et exterorum fidelium adiutorio fulti restaurarunt; quatenus sub proposito monastico consisterent, sicut hactenus Deo annuente fecerunt. Sed quanquam ille res quietas de parte sua redderet, et auxilium opportunum eis iuxta uires preberet, ac eleemosyne patris sui affectum haberet, petiit celsitudini nostre ut ipsos monachos una cum abbate  illorum Bonaldo, cum iis rebus que ad eumdem locum ex iure fisci pertinebant, plenissime sub nostra defensione acciperemus; quatenus in nostra uel illius eleemosyna deinceps quiete uiuerent, et propositum suum infatigabiliter obseruarent. Cuius petitionem, quia iustam et Deo amabilem esse cognouimus, libenter annuimus, et ipsos monachos, cum loco predicto et rebus eidem iuste aspicientibus, sub nostra plenissima defensione recepimus, et ut eodem in loco quieti abhinc consisterent, ex nostra largitate per nostram auctoritatem concessimus. Precipientes ergo iubemus ut nullus quilibet fidelium nostrorum,  neque missus discurrens, aut aliquis mundane actionis ministerio fungens, predictos monachos de predicto loco inquietare presumat, aut aliquid eis auferre uel minuere de rebus ad eumdem locum iuste pertinentibus pertentet, aut aliquam insultationem inferat. Sed liceat eis per hos nostros apices imperiales sub nostra plenissima tuitione consistere, et pro nobis uel pro stabilitate totius imperii nostri Dominum quiete uiuentes iugis precibus exorare. Precipimus etiam atque iubemus ut nullus iudex publicus ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines eorum tam ingenuos quam et seruos distringendos, nec ullas redhibitiones aut illicitas occasiones requirendas ullo unquam  tempore in eorum rebus quas iuste presenti tempore possident, seu quas deinceps Dominus uoluerit augeri, ingredi, aut ea que premissa sunt penitus exactare presumat. Sed liceat memorato abbati eiusque successoribus res predicti monasterii sub immunitatis nostre defensione quieto ordine possidere. Quandoquidem ex diuina uocatione supradictus abbas uel successores eius de hac luce migrauerint, quandiu ipsi monachi inter se tales inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates. Et ut hec auctoritas nostris futurisque temporibus, Domino protegente, ualeat inconuulsa manere, manu propria subterfirmauimus,  et annuli nostri impressione signari iussimus.

Signum Ludouici serenissimi imperatoris.
[a 1Kb]

Data XuII Kal. Augusti, anno, Christo propitio, 4 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXuII. PRO MONASTERIO SOLEMNIACENSI. 
[Apud Baluz., Capitul., tom. II, pag. 1414, ex schedis I. Sirmundi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum locis diuino cultui mancipatis ob diuine seruitutis  amorem opem congruam ferimus, et regium morem decenter implemus, id nobis profuturum ad eterne remunerationis premia capessenda ueraciter credimus. Notum igitur esse uolumus cunctis fidelibus nostris tam presentibus quam et futuris, seu etiam successoribus nostris fidelibus sancte Dei Ecclesie, quia adiens serenitatem culminis nostri uenerabilis uir Agiulfus, abbas ex monasterio quod dicitur Solemniacus, quod sanctus Eligius in honore sancti Petri et ceterorum sanctorum construxit, gestans in manibus immunitatem aui nostri Pippini regis, necnon domni et genitoris nostri Caroli bone  memorie magni imperatoris, in qua continebatur insertum qualiter ipsi prefatum monasterium propter diuinum amorem et reuerentiam diuini cultus semper sub plenissima defensione consistere et ab omni publica functione et iudiciaria exactione immunem liberumque reddidissent. Quod munus eidem monasterio exhibitum, Deo annuente, inuiolabiliter hactenus constat esse conseruatum. Pro firmitatis namque studio huiuscemodi beneficium erga prefatum uenerabile monasterium nostra auctoritate humiliter precibus quibus ualuit fieri postulauit. Cuius petitioni ob amorem Dei et reuerentiam diuini cultus libenter assensum prebere nobis usquequaque libuit. Quapropter uolumus atque decernimus ut omnes res eiusdem monasterii cum hominibus sibi  subiectis, tam ingenuis quam et seruis, sub nostre defensionis munimine modis omnibus consistant. Precipientes ergo iubemus atque precipimus ut nullus iudex publicus aut quilibet superioris aut inferioris ordinis reipublice procurator ad causas iudiciario more audiendas in ecclesias aut uillas seu reliquas possessiones quas moderno tempore in quibuslibet pagis uel territoriis imperii nostri iuste et legaliter tenet, uel deinceps in iure ipsius monasterii diuina pietas uoluerit augeri, ingredi presumat, nec freda, aut tributa, aut mansiones, aut paratas, aut fideiussores tollere, aut homines tam ingenuos quam et seruos ipsius monasterii distringere, nec ullas publicas functiones, aut redhibitiones, uel illicitas occasiones requirere, quibus in aliquo idem monasterium  sibique subiecti aliquid patiantur incommodum, nostris futurisque temporibus quisquam tam temerarius existat qui id faciendi illicitam sibi potestatem attribuere audeat. Quidquid ergo sepefatis eiusdem monasterii rebus in ius fisci exigere debuit, et a predecessoribus nostris collatum esse constat, largitionis nostre munere libenter esse uolumus per immensum eidem monasterio concessum; ut, remoto fisci dominatu, ad luminaria basilice predicti monasterii concinnanda et ad sustentationem pauperum seu clericorum in eodem loco Domino deseruientium sit supplementum. Et ut hec auctoritas firmior habeatur, et perpetuo tempore melius conseruetur, manu propria subter firmauimus, et annuli nostri impressione signari iussimus.


Signum Ludouici serenissimi imperatoris.

Durandus diaconus ad uicem Helisachar recognoui.

Data uIIII Kal. Augustas, anno, Christo propitio, 4 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXuIII. PRO MONASTERIO S. GERMANI A PRATIS. 
[Mabill., Act. ord. S. Bened., part. II, pag. 118.]

In nomine Domini Dei et Saluatoris nostri Iesu  Christi Ludouicus, diuina ordinante prouidentia, imperator Augustus.

Quidquid ob amorem Dei pro opportunitate seruorum Dei agimus, hoc nobis ad eternam beatitudinem obtinendam pertinere confidimus. Igitur notum sit omnibus fidelibus nostris, presentibus scilicet et futuris, quia ob emolumentum anime nostre quamdam piscariam, quam olim proauus noster bone memorie Carolus in pago Pinciacense, in uilla que uocatur Rioilus, in fluuio uidelicet Sequane fieri iussit, ad monasterium sancti Germani, ubi sanctum et uenerabile eius corpus requiescit, et ubi Hirmino uir uenerabilis pastorali fungitur officio, ad subsidium monachorum in eodem sancto loco Deo famulantium libentissime concessimus, et per  hos apices confirmauimus, ea scilicet conditione ut illa nocturna  quam monasterium sancti Dionysii exinde accipit et sancti Petri monasterium, nullatenus eis a quoquam subtrahatur: sed eadem monasteria omni tempore pro sua portione restaurationi uenne atque emendationi adminiculum prestent, prout necesse fuerit. Reliquum uero in integrum eidem uenerabili sancti quidem Germani cessimus monasterio. Iubemus quoque atque decernimus, ut de memorata piscaria nullus predictum monasterium eiusque procuratores inquietare nostris futurisque temporibus presumat, neque aliquam contrarietatem ex ipsa eidem monasterio facere, aut aliquid inde abstrahere pertentet: sed amodo et deinceps ita  libere teneant ipsi monachi hanc Caroli-uennam, quemadmodum genitor noster Carolus serenissimus imperator et Augustus, auus etiam noster Pippinus, atque proauus Carolus, qui eamdem construere iussit capturam; nos quoque eamdem tenuimus hactenus: scilicet uti omni tempore sit salua undique ab omnibus obstaculis aqua, sicuti apud nos adhuc exstat. Nec fiant unquam ulla opera huic uenne nocitura nec ante uel retro; siquidem cuiuscunque potestatis sint littora nostra, tamen est regalis aqua. Ergo super hanc cessionis auctoritatem hoc nostrum regale preceptum fieri iussimus, per quod decernimus atque iubemus ut nullus quilibet Christianitatis cultor audeat uel presumat nostre salutis donatiuum infringere, neque per uiolentiam,  neque per ullum calliditatis preiudicium Caroli-uenne nociturum: sed potius sine ulla subtractione uel diminutione atque damnatione liceat monachis sancti uincentii sanctique Germani cum omni integritate hoc munus quod eis conferimus, ad nostram requiem sempiternam perpetualiter possidere et frui. Ergo hec nostre auctoritatis preceptio ut firmiter continuationis uigorem obtineat per succedentia annorum curricula, manu propria subter roberantes annulo nostro eam iussimus insigniri.

Signum Ludouici serenissimi imperatoris

Durandus diaconus ad uicem Helisachar recognoui.

Data tertio Kal. Septemb., anno Christo propitio 3  imperii domni Ludouici piissimi Augusti, indictione decima. Actum Aquisgrani palatio regio in Dei nomine feliciter. Amen. 



LXIX. PRO TURONENSI S. MARTINI ECCLESIA. 
[Apud Marten., Ampliss. Collect., tom. I, pag. 63, ex chartario S. Martini.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si petitionibus seruorum Dei pro quibuslibet ecclesiasticis necessitatibus aures nostras pulsantium libenter annuimus, et ad diuine potentie in locis Deo dicatis uberius famulandum auxilium porrigimus,  id nobis procul dubio et ad mortalem uitam temporaliter deducendam, et ad futuram feliciter obtinendam, commodum prouenire confidimus. Notum igitur esse uolumus cunctis fidelibus nostris, episcopis uidelicet, abbatibus uirisque illustribus, ducibus, comitibus, domesticis, grafionibus, uicariis, centenariis eorumque iunioribus, nec non missis nostris per uniuersum imperium nostrum discurrentibus, seu etiam ceteris fidelibus sancte Dei Ecclesie nostrisque presentibus scilicet et futuris, quia adiit serenitatem culminis nostri uenerabilis uir Fridegisus abba ex monasterio peculiaris nostri patroni sancti Martini, ubi eiusdem preclarissimi uiri uenerabile corpus requiescit, ferens manibus immunitates priscorum regum Francorum, nec non  aui nostri Pippini quondam regis, seu etiam pie recordationis domni et genitoris nostri Caroli serenissimi imperatoris, quibus idem monasterium quiete in Dei seruitio manere sanxerunt, et omnes res prefati monasterii in uniuerso, Christo largiente, regno suo, in Austria scilicet, Neustria, Burgundia, Aquitania, Prouincia, Italia, et in ceteris regni sui partibus consistentes, que non solum ab orthodoxis principibus, uerum etiam a ceteris fidelibus collate, uel per quoslibet contractus et munimina chartarum in ius eiusdem legaliter tradite sunt monasterii, sub immunitatis sue defensione consistere, et ab omni publica functione et iudiciaria exactione immunes liberasque tradidissent, quod munus eidem monasterio exhibitum, Deo annuente,  inuiolabiliter hactenus constat esse conseruatum. Pro firmitatis nostre namque studium huiusmodi beneficium erga prefatum uenerabile monasterium nostra auctoritate humiliter precibus quibus ualuit fieri postulauit. Cuius petitioni, ob amorem Dei et uenerationem beatissimi Martini, libenter assensum prebere nobis usquequaque libuit. Quapropter uolumus atque decernimus ut omnes res eiusdem monasterii, cum hominibus sibi subiectis, sub nostre defensionis munimine modis omnibus consistant. Precipientes ergo iubemus atque precipimus ut  nullus iudex publicus, aut quilibet superioris aut inferioris ordinis rei publice procurator, ad causas iudiciario more audiendas, in ecclesias, aut uillas, seu reliquas possessiones, quas moderno tempore in quibuslibet prouinciis aut territoriis imperii nostri iuste et legaliter tenet, uel deinceps in iure ipsius monasterii diuina pietas uoluerit augeri, ingredi presumat, nec freda, aut tributa, aut mansiones, aut pastus, aut telonium, sicut in precepto domni genitoris nostri continetur, exigere, aut fideiussores tollere, aut homines tam ingenuos quam seruos super terram ipsius monasterii commanentes distringere, nec ullas publicas functiones aut redhibitiones, uel illicitas occasiones requirere, quibus idem monasterium sibique subiecti aliquod iniuste  patiantur incommodum, nostris futurisque temporibus quisquam tam temerarius existat, quod faciendi illicitam sibi potestatem attribuere audeat. Quidquid ergo de prefatis eiusdem monasterii rebus in ius fisci cedendum fuit, et a decessoribus nostris comperimus collatum, et largitionis munere libenter uolumus esse per uniuersum eidem monasterio concessum, ut id remoto fisci dominatu ad luminaria basilice S. Martini concinnanda, et ad sustentationem pauperum seu [a 1Kb] clericorum in eodem loco Domino deseruientium, sit supplementum. Si quis autem in tantam prorumpere ausus fuerit audaciam, ut huius precepti nostri uiolator exstiterit, quemadmodum in preceptione domni et genitoris nostri continetur, non solum in offensam nostram lapsurum,  uerum etiam sexcentorum solidorum auri ad purum excocti se nouerit pena mulctandum, unde duas partes rectores memorati monasterii, tertiam uero ius fisci recipiat. Dignum namque iustumque est ut tot piorum regum decessorum nostrorum, nostrique precepti uiolator huiusmodi subeat penam, ut et se tante temeritatis merito argui cognoscat, et ceteris ne id agere quolibet ausu pertentent, timorem incutiat; ut nullus scilicet beneficia regalia locis Deo dicatis ueneranter exhibita temerare conetur. uolumus itaque atque censemus ut, remota totius iudiciarie potestatis inquietudine, quieto ordine memoratus abba suique successores res predicti monasterii, cum omnibus sibi subiectis uel ad se aspicientibus seu pertinentibus hominibus sub immunitatis  atque protectionis nostre defensione consistant, nostroque fideliter parentes imperio pro incolumitate nostre coniugis et prolis, seu etiam totius imperii a Deo nobis collati, eiusque gratissima miseratione perpetuo conseruandi, una cum clero sibi commisso, Dei immensam clementiam iugiter exorent. Si quid uero de prefati monasterii rebus per tepiditatem et negligentiam abbatum aut presumptionem iudicum iniuste abstractum est, id per hanc nostram auctoritatem prorsus restaurandum precipimus. Et ut hec auctoritas inuiolabiliter obtineat  effectum et a fidelibus sancte Dei Ecclesie et nostris uerius credatur ac diligentius conseruetur, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Helisachar recognouit. Data III Kal. Septembris, anno, Christo propitio, 3 imperii domni Ludouici piissimi Augusti, indictione 10.

Actum Aquisgrani palatio regio in Dei nomine feliciter. Amen.



LXX. PRO S. MARTINI TURONENSI ECCLESIA. 
[Apud Marten., Ampl. Collect., tom. I, pag. 65, ex chartario S. Martini.]


In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata imperiali more beneficia opportuna largimur, id nobis ad stabilitatem imperii nostri, et ad anime salutem obtinendam, profuturum minime dubitamus. Notum sit igitur omnibus episcopis, abbatibus, ducibus, comitibus, uicariis, centenariis, toloneariis, actionariis, missis nostris per imperium nostrum discurrentibus, uel omnibus rempublicam administrantibus, seu etiam ceteris fidelibus sancte Dei Ecclesie, nostrisque presentibus scilicet atque futuris, quia detulit nobis uenerabilis uir Fridugisus, abbas ex monasterio S. Martini eximii confessoris Christi  nostrique patroni, ubi uenerabile eius corpus requiescit, preceptum auctoritatis domni et genitoris nostri pie recordationis Caroli serenissimi Augusti, in quo continebatur quod ad precem decessoris sui Wlfardi quondam abbatis, idem genitor noster ob amorem Dei et uenerationem S. Martini, carra et samnaticum hominibus his prelatis, que propter utilitatem et necessitatem memorati monasterii per diuersos regni sui mercatus mittebantur, ab omni telonio immunia et secura esse sanxisset. Pro rei quoque firmitate nostram postulauit serenitatem, ut morem paternum sequentes, huiusmodi beneficium eidem sancto loco concederemus. Cuius petitioni libenter aurem accommodauimus, et hoc preceptum fieri censuimus, per quod precipimus atque iubemus  ut quotiescunque prefatus abbas suique successores et clerici in eodem loco Christo famulantes, pro utilitate et necessitate sua subleuanda, carra et samnatica negotiandi gratia in quoslibet mercatus imperii nostri, aut in partes Austrie atque Neustrie, aut Burgundie, aut Aquitanie, aut Prouincie, aut Italie, aut ceterarum partium loca imperii nostri direxerint, nullum telonium ab his, neque ab hominibus qui eis presunt, nec pontaticum, nec portaticum, nec rotaticum, nec pulueraticum, nec cespitaticum, nec alias redhibitiones, quisquam exigere, aut aliquam eis contrarietatem aut detentionem ingerere presumat, sed liceat eis per hanc nostram auctoritatem per uniuersa imperii nostri loca, libere  atque secure ire et redire, prout sibi commodum prospexerunt, et ab his qui rem publicam administrant, eorumque iunioribus nullam patiantur incommoditatem. Teloneum uero quod de memoratis uehiculis et homnibus iure fisci exigi poterat, eidem sancto loco libentissime, quemadmodum et in genitoris nostri continetur precepto, in nostra concessimus eleemosyna, quatenus memoratum abbatem suosque successores cum clero sibi commisso pro nobis, coniugeque, proleque, imperiique stabilitate, iugiter Dominum deprecari delectet. Et ut hec auctoritas inuiolabilem obtineat effectum, et a fidelibus sancte Dei Ecclesie et nostris uerius credatur, et diligentius conseruetur, manu propria subter firmauimus, et annuli nostri impressione  signari iussimus.

Signum Ludouici serenissimi imperatoris.

Durandus diaconus ad uicem Helisacar recognouit.

Data III Kalendas Septembris, indictione 10, anno 3 imperii domni Ludouici imperatoris Augusti. Actum Aquisgrani palatio regio in Dei nomine feliciter. Amen.



LXXI. PRO MONASTERIO TORNACENSI. 
[Apud D. Bouquet., Recueil des Hist., tom. uI, pag. 509, ex Foppensio, in Supplem. ad Diplom. Mirei.].

In nomine Domini Dei et Saluatoris nostri Iesu  Christi, Ludouicus, diuina ordinante prouidentia, imperator Augustus.

Notum sit omnium fidelium nostrorum tam presentium quam futurorum solertie, quia postulauit nobis uir uenerabilis Wendilmarus Tornacensis urbis episcopus, ut terras quasdam fisci nostri in eadem urbe ei in amplificanda et dilatanda claustra canonicorum in nostra eleemosyna concederemus. Nos itaque ad hoc preuidendum et inspiciendum, Irmionem uenerabilem abbatem et Ingobertum et Hartmannum missos nostros direximus, qui hoc preuiderent, et iuxta quod necessitas ad eamdem clausturam faciendam exigebat, de fisco nostro ex nostra auctoritate ei consignarent. Quod ita et fecerunt: id est, de proprio fisco nostro in eodem loco de terra  habente in circuitu perticas LXXXIu, nec non et in eodem loco de fisco nostro, quem Werimfredus in beneficium habet, perticas XCIX; similiter et de fisco nostro, quem Hruoculfus comes in ministerium habet, perticas XXXII. Sed ut firmiter eadem ecclesia et eius rectores predicta loca et claustra dilatanda et amplificanda perpetim haberent uel possiderent, nostram auctoritatem super hac re postulauit, per quam firmiter atque inuiolabiliter nostris et futuris temporibus in ius predicte ecclesie permanerent. Cuius precibus, pro mercedis nostre augmento et reuerentia ipsius sancti loci, nobis acquiescere libuit, et prefatas terras eidem ecclesie secundum dimensionem et collaterationem suam  presentialiter tradere libuit. Quapropter uolumus atque iubemus ut per hanc nostram auctoritatem, nostris uidelicet et futuris temporibus, predictas terras secundum dimensionem et collaterationem a missis nostris dispositam predictus Wendilmarus episcopus eiusque successores, uel congregatio ipsius sancti loci in nostra eleemosyna concessas habeant, atque iure perpetuo in ditione ipsius ecclesie consistant; ita duntaxat ut quidquid de ipsa uel in ipsa, ob utilitatem et profectum ipsius ecclesie, iure ecclesiastico facere uoluerint, libero in omnibus perfruantur arbitrio faciendi. Hanc quippe auctoritatem, ut pleniorem in Dei nomine obtineat uigorem, et a fidelibus sancte Dei Ecclesie ac nostris uerius credatur, et diligentius conseruetur, de annulo nostro  subter iussimus sigillari.

Roimundus [Faramundus] ad uicem Helisachar recognouit.

Data XII Kal. Decembris, anno, Christo propitio, imperii domini nostri 4, [a 1Kb] indictione 11. Actum Aquisgrani palatio regio in Dei nomine feliciter. Amen [b 2Kb] .



LXXII. PRO ECCLESIA RHEMENSI. 
[Apud D. Bouquet., ibid., pag. 510, ex Flodoardo, lib. II Hist. Eccles. Rom., cap. 19.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.


Si locis uenerabilibus ea que exinde a predecessoribus nostris regibus uel imperatoribus ad reipublice usus exigebantur, religiosa liberalitate in utilitatibus et necessitatibus eorumdem sanctorum locorum expendendis remittimus, et fidelium nostrorum saluberrimis pro hac eadem re suggestionibus ac petitionibus benignum commodamus assensum, maximum et anime nostre, et regie ac regno prouidemus consultum: quia nichil cernitur reipublice imminutum, quidquid ex eadem republica piis actibus, et locis religiosis, ac ecclesiarum Dei utilitatibus, seu seruorum Dei fuerit commoditati indultum. Quapropter notum esse uolumus omnibus [Ecclesie] Dei fidelibus, presentibus scilicet et futuris, precipue quoque successoribus nostris in potestatis culmine,  in quo sumus auctore Domino constituti, ab eodem dominorum Domino deinceps constituendis, quia Ebo uenerabilis archiepiscopus Rhemensis Ecclesie, et reuerentissime sedis sancti Remigii gloriosissimi pontificis et specialis patroni nostri presul, clementie nostre innotuit, quia uetustatis senio contrita iam dicte metropolis urbis sancta mater nostra Ecclesia, in honore sancte semperque uirginis ac genitricis Marie consecrata, existeret. In qua, auctore Deo, et cooperatore sancto Remigio, gens nostra Francorum, cum equiuoco nostro rege eiusdem gentis, sacri fontis baptismate ablui ac septiformi Spiritus sancti gratia illustrari promeruit. Sed et ipse rex nobilissimus ad regiam potestatem perungi Dei clementia dignus inuentus fuit. Ubi etiam et nos diuina dignatione per manus domni Stephani Romani  summi pontificis ad nomen et potestatem imperialem coronari meruimus. Quam pro tantis beneficiis nobis ibidem a Deo collatis renouare cupientes, et ad id exsequendum loci incommoditatem cernentes, concedimus ad hoc opus et ad cetera queque pro seruorum Dei ibidem degentium necessitatibus edificanda, murum omnem cum portis ipsius ciuitatis, et omnem operam, cum cunctis impendiis, que ex rebus et facultatibus ipsius ecclesie et episcopatus Rhemensis Aquis palatio nostro regio peragi et exsolui solitum fuerat, in eleemosyna uidelicet nostra, et pro remedio anime domni ac genitoris nostri atque ceterorum predecessorum nostrorum, qui eumdem episcopatum contra salutem suam aliquandiu  tenuerant, et in suos usus contra ecclesiasticas regulas res ac facultates Ecclesie ipsius expenderant; et ob hoc minus, quam debuerat, utilitatis sacris locis in eodem episcopatu constitutis exinde prouenerat. uolumus etiam ut uassalli et quicunque fideles nostri ex rebus eiusdem episcopatus aliquid habent, eidem operi inseruiant, sicut constitutum est a bone memorie domno et genitore nostro; et sicut decretum est a pie recordationis domino et auo nostro Pippino, decimas et nonas eidem ecclesie ex rebus quas inde habent, persoluant. uias etiam publicas omnes, que circa eamdem ecclesiam uadunt, et impedimento esse possunt ad claustra et seruorum Dei habitacula construenda, ut transferri atque immutari possint, concedimus. Et si aliquid ibi de fisco nostro habetur,  per hoc nostre auctoritatis preceptum perpetuo eque concedimus, ut nullus iudex, comes, aut missus, siue aliquis ex iudiciaria potestate ullam inde eidem sancte Dei predicte Rhemensi ecclesie inquietudinem aut ullum calumnie impedimentum inferre unquam presumat: obsecrantes successores nostros ut salutis sue memores, presentis scilicet et eterne; memores etiam beneficiorum que nobis et genti nostre ac predecessoribus nostris in eodem sancto loco per beatum Remigium meritis sancte Marie collata sunt; sicut sua bene gesta a suis successoribus conseruari uoluerint, ita que pro amore Dei ac sancte eius genitricis ac beati protectoris nostri Remigii sepefato sancto loco contulimus, perpetuo inuiolabiliter conseruare procurent. Et ut hec nostre concessionis  auctoritas per futura tempora in Dei nomine pleniorem obtineat firmitatis uigorem, annuli nostri impressione subtersignari decreuimus.



LXXIII. [a 1Kb] PRO ECCLESIA ARGENTINENSI. 
[Apud Grandidier, Hist. de l'Egl. de Strasb., prob. tom. II, pag. 165.]

In nomine Domni et Saluatoris nostri Iesu Christi, Ludouicus diuina ordinante prouidentia imperator Augustus.

Cum petitionibus seruorum Dei iustis, et seruorum Dei [b 1Kb] rationabilibus diuini cultus amore fauemus, superna nos gratia muniri non dubitamus. Idcirco nouerit omnium fidelium nostrorum tam presentium  quam et futurorum industria, quia uir uenerabilis Adaloch Argentoratensis, siue Strazburgensis ecclesie uocatus episcopus, que est constructa in honore sancte Dei genitricis semperque uirginis Marie, detulit obtutibus nostris [c 1Kb] quamdam auctoritatem domni et genitoris nostri Caroli bone memorie piissimi Augusti [d 1Kb] , in qua continebatur insertum qualiter  quondam locellum nuncupantem Stilla [e 1Kb] , quod a longo tempore per confirmationes regum predicta possidet ecclesia, rectores ipsius ecclesie cum iudicibus regalibus habuerant intentionem, et predictum locum per loca denominata, id est, per regia strata, que pergit super riuulum, qui dicitur Stilla [f 1Kb] , super casa Rummaldi [g 1Kb] , deinde ubi dicitur Paphinisnaida [h 1Kb] , inde totum montem qui uocatur Arlegisbergo [i 1Kb] , usque ubi riuulus surgit qui dicitur Hasla [i 1Kb] ; deinde ubi Wichia [k 1Kb] surgit, usque quo in Brusca [l 1Kb] ingreditur; inde iterum per longa Brusca, usque dum Stilla intus ingreditur, ad partem predicte ecclesie acquisierunt; et domnus et genitor noster per eamdem auctoritatem ad ipsam sedem perenniter ad habendum confirmaret. Et deprecatus est ut paternum morem  sequentes nostra confirmaremus auctoritate, quod ita nos fecisse omnium fidelium nostrorum cognoscat industria. Precipientes ergo iubemus, ut sicut in precepto domni et genitoris nostri continetur, et predicta ecclesia moderno tempore possidet, ita deinceps absque ullius impedimento teneat atque possideat, et quidquid de ipso uel in ipso rectores predicte sedis ob utilitatem et profectum ipsius facere uel iudicare uoluerint, iure ecclesiastico perennibus temporibus libero potiantur arbitrio faciendi. Hec uero auctoritas, ut firmiorem in Dei nomine obtineat uigorem, et a fidelibus sancte Dei Ecclesie et nostris uerius credatur et diligentius conseruetur, manu propria subter firmauimus, et annuli nostri [m 1Kb] impressione signari iussimus [n 1Kb] .


Signum Ludouici serenissimi imperatoris.

Durandus diaconus [o 1Kb] ad uicem Helisachar [p 1Kb] recognoui et subscripsi.

Data u Kalendas Septembres, anno, Christo propitio, tertio imperii domni Ludouici piissimi Augusti, indictione decima. Actum Aquisgrani palatio regio, in Dei nomine feliciter, Amen [q 1Kb] .



LXXIu. PRO MONASTERIO S. GALLI. 
[Apud Neugart., Codex Alemannicus, pag. 163.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus, omnibus comitibus partibus Alamannie, seu successoribus atque iunioribus uestris, uel omnibus fidelibus nostris, notum sit quia placuit nobis pro remedio anime nostre, et eterne retributionis fructum, monasterio S. Galli, quod est situm in pago Durguowe, ubi Gauzbertus uenerabilis abbas preest, et congregationi ipsius monasterii quoddam censum de supter scriptis mansis, illud quod partibus comitum exire solebat, salua tamen functione, que  tam ex censum, quam ex tributum, uel alia qualibet re partibus palatii nostri exire debent, per hanc nostram auctoritatem concedere. Et propterea has nostre prescriptionis litteras predicto monasterio eiusque congregationi fieri iussimus, per quas omnibus uobis precipimus ut de mansis denominatis, hoc est: in ministerio Frumaldi comitis mansum Weisarii in Huntingun, [a 1Kb] et Puadonis in Chenigun [b 1Kb] et in ministerio Cunthardi comitis ad Pisingas [c 1Kb] mansum Tatonis et Cuatonis, et mansum Geilonis, et mansum Gozberti, et mansum Wolfonis, et mansum Altmanni; in ministerio Karamanni comitis ad Seerzingas [d 1Kb] mansis Atolfi et Liutboldi; ad Swanningas [e 1Kb] mansum Liubolti, et ad Wilaresbach [f 1Kb] mansis Ratolti et Herigeri: et in ministerio Hhuadarii comitis [g 1Kb]  ad Teiningas [h 1Kb] mansis Amalonis, et Gerharti, et Luitharii, et Wolferti, et Nilonis; ad Filingas [i 1Kb] mansis Witonis et Heimonis; ad Nordstetim [i 1Kb] mansum Otonis et Reginkeri; ad Forrum [k 1Kb] mansum Pruningi et Waningi; ad Speichingas [l 1Kb] mansum Ottonis et Waramanni, et Adalmari; ad Tanheim [m 1Kb] mansum Tuatonis: in ministerio Erchangarii comitis mansum Ruadleozzi de Heimbak [n 1Kb] , et mansum Frehotfi de Talahusun [o 1Kb] et Otgarii de Puahhein [p 1Kb] ; et in ministerio Rihwini [q 1Kb] comitis mansum Snizolfi de Huttinuillare [r 1Kb] , mansum Gundwini de Chezzinuillare [s 1Kb] inter Kiselmari et Facconi mansum unum, et mansum Roatperti de Lanchasalachi [t 1Kb] , et duos mansos de Zilleslata [u 1Kb] , et mansum Amalrici, et Balduuini de  Hebinhow [u 1Kb] , et mansum Puwonis de Ifinwiltare [x 1Kb] , et  mansum Huneperti, et mansum Herirati de Tanninghouum [y 1Kb] : de ministerio Odalrici comitis mansum Rihwini de Stetim [z 1Kb] de Mauacdorf [aa 1Kb] mansis Isamberti, et Ruadberti, et Ruatbaldi, et Arnolti, et mansum Walberti de Fisbach [bb 1Kb] , et mansum Theotramni de Chlusturnon [cc 1Kb] , que fiunt simul XLuII, nullum censum aut tributum, aut opera, uel araturas, aut alias quaslibet functiones exigere aut exactare presumatis, sed sicut nos in nostra eleemosyna concessimus, ita perpetuo maneant. Has uero nostre auctoritatis litteras, ut ab omnibus melius credantur atque conseruentur, de annulo nostro, subter iussimus sigillari.

Durandus diaconus ad uicem Helisachar recognoui et subscripsi.


Data pridie Nonas Iunias, anno Christo propitio, quarto imperii domni Ludouici piissimi Augusti, indictione 10 [dd 1Kb] . Actum Aquisgrani palatio regio, in Dei nomine feliciter Amen.



LXXu. PRO EODEM MONASTERIO. 
[Apud Neugart., ibid., pag. 169.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum locis diuino cultui mancipatis quiddam largitionis nostre munere quippiam conferimus, id nobis et ad stabilitatem imperii nostri, et ad eterne uite premium capessendum profuturum liquido credimus.  Proinde notum esse uolumus omnium fidelium nostrorum presentium et futurorum sagacitati, quia uir uenerabilis Gauzbertus abbas monasterii sancti Galli, quod est situm in pago Durguowe, suggessit nostre serenitati, eo quod quidam homo nomine Isingrimus olim per strumenta chartarum legaliter tradidisset quasdam res proprietatis sue in presentia nobilium uirorum, que sunt in eodem pago, monasterio cui ipse, auctore Deo, prelatus est, et secundum legem uestituram legitimam predictum habuisset monasterium. Sed dum predictus Isingrimus infidelis nobis existeret, et in eadem infidelitate interfectus, res proprias, quas habebat, fisco reducte sunt: similiter et istas, quas dudum legitimo  ordine predicto tradiderat monasterio, fisco  sociate sunt. Nos uero iussimus Richoino comiti [a 1Kb] hanc rem diligenter inquirere, et nobis nuntiare. Qui ad nos ueniens, et rem diligenter inquisitam nuntiauit ita se habere, sicut ipse Gauzpertus asserebat. Unde placuit excellentie nostre ob anime nostre emolumentum prescriptas res, quas prefatus Isingrimus predicto tradidit monasterio, non solum reddere, uerum etiam et per hanc nostre auctoritatis confirmationem predicto fieri monasterio, per quam modernis futurisque temporibus rectores prenominati monasterii teneant atque possideant. Decernimus igitur atque iubemus, ut nullus quilibet nostris et futuris temporibus predictas res, quas prescriptus Isingrimus iuste et legaliter predicto tradidit monasterio, de eodem cenobio abstrahere,  aut aliquam iniustam calumniam, aut inquietudinem contra ipsum cenobium, eiusque rectoribus facere aut ingerere presumat: sed quidquid de ipsis uel in ipsis prelati ipsius monasterii, ob utilitatem et profectum eiusdem facere uoluerint, libero in omnibus perfruantur arbritrio faciendi. Et ut hec auctoritas firmiorem obtineat uigorem, de annulo nostro subter eam iussimus sigillari.

Durandus diaconus ad uicem Helisachar recognoui et subscripsi.

Data Iu Nonas Iunias anno, Christo propitio, quinto imperii domni Ludouici serenissimi Augusti, indictione 11 [b 1Kb] . Actum Aquisgrani palatio regio in Dei nomine feliciter. Amen.



LXXuI.  PRO EODEM MONASTERIO. 
[Apud Neugart., ibid. ex Collectione diplomatica, D. de Halle.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus diuini cultus amore fauemus, superni muneris donum nobis a Domino impertiri [confidimus]. Idcirco notum esse uolumus omnibus fidelibus sancte Dei Ecclesie, et nostris, presentibus scilicet et futuris, quia monasterium S. Galli, quod est situm in pago Durguowe, ubi uenerabilis uir Gauzbertus abbas preest, quod subiectum fuit episcopatui sancte  ecclesie Constantie, ubi modo Wolfleozuo episcopus preest, cum monachis ibidem Domino militantibus, cum rebus et hominibus sibi subiectis, et legaliter aspicientibus uel pertinentibus sub nostra suscepimus defensione, et immunitatis tuitione. Precipientes ergo iubemus, ut nullus iudex publicus, uel quislibet ex iudiciaria potestate in ecclesias aut loca, uel agros, seu reliquas possessiones, quas moderno tempore in quibuslibet pagis, uel territoriis infra ditionem imperii nostri iuste et legaliter  possidet, uel que deinceps in iure ipsius sancti loci uoluerit diuina pietas augeri, ad causas audiendas, uel freda [c 1Kb] exigenda, aut mansiones [d 1Kb] uel paratas [e 1Kb] , faciendas, aut fideiussores tollendos, aut homines ipsius monasterii, tam ingenuos quam et seruos, super terram ipsius commanentes, irrationabiliter distringendos, nec ullas redhibitiones, aut illicitas occasiones requirendas nostris et futuris temporibus ingredi auderet, uel ea que supra memorata sunt, penitus exigere presumant; sed liceat memorato abbati, suisque successoribus, res predicti monasterii cum omnibus sibi subiectis, et rebus et hominibus ad se iuste aspicientibus uel pertinentibus sub tuitionis atque immunitatis nostre defensione, remota totius iudiciarie potestatis inquietudine,  quieto ordine possidere, et nostro fideliter parere imperio: quatenus ipsos monachos qui ibidem Deo famulari uidentur, quiete consistentibus, pro nobis et coniuge, proleque nostra, atque stabilitate totius imperii a Deo nobis collati, eiusque clementissima miseratione per immensam conseruandi iugiter Domini misericordiam exorare delectet. Hanc itaque auctoritatem, ut pleniorem in Dei nomine habeat firmitatem, et a fidelibus sancte Ecclesie, et nostris uerius credatur, et diligentius conseruetur, de annulo nostro subter iussimus sigillari.

Durandus diaconus ad uicem Helisachar recognoui et subscripsi.

Data III Nonas Iunias, anno, Christo propitio, quinto imperii Ludouici piissimi Augusti, indictione  11 [f 1Kb] . Actum Aquisgrani palatio regio in Dei nomine feliciter. Amen.



LXXuII. PRO MONASTERIO FLORIACENSI. 
[Apud D. Bouquet., ibid., pag. 511, ex Perardo in instrum. pro Hist. Burgund., pag. 46.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus diuini cultus amore fauemus, superna nos gratia muniri non ambigimus. Notum sit igitur omnibus fidelibus sancte Dei Ecclesie et nostris, tam presentibus quam futuris, quod detulit nobis uenerabilis  uir Adalgandus abbas ex monasterio sancti Benedicti Floriacensis, quod est constructum in pago Aurelianensi super fluuium Ligeris, ubi ipse sanctus Benedictus corpore requiescit, auctoritates immunitatum, aui uidelicet nostri Pippini quondam regis, seu domni et genitoris nostri Caroli piissimi Augusti, in quibus erat insertum, quod siue ipsi, siue antecessores eorum, reges uidelicet Francorum, prefatum monasterium cum rebus et hominibus ad se pertinentibus et aspicientibus, sub tuitione et defensione  sua habuissent, et eorum immunitatibus auctoritatum a iudiciarie potestatis inquietudine semper defensum et munitum fuisset. Ob rei tamen firmitatem postulauit nobis prefatus abbas ut ob amorem Dei et reuerentiam sancti Petri et sancti Benedicti paternum seu predecessorum nostrorum morem sequentes, immunitatis nostre preceptum circa ipsum sanctum [a 1Kb] locum fieri censeremus. Cuius petitioni assensum prebuimus, et hoc nostre auctoritatis preceptum circa ipsum sanctum locum fieri decreuimus: per quod precipimus atque iubemus ut nullus iudex publicus, et quislibet ex iudiciaria potestate, in ecclesias aut loca, et agros, seu reliquas possessiones, quas moderno tempore in quibuslibet pagis aut territoriis infra ditionem imperii nostri  iuste et legaliter possidet, et quod deinceps in iure ipsius sancti loci uoluerit diuina pietas augeri, ad causas audiendas, et freda exigenda, aut mansiones et paratas faciendas, aut fideiussores tollendos, aut homines ipsius monasterii super terram ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, et ea que superius memorata sunt, penitus exigere presumat; sed liceat memorato abbati suisque successoribus res predicti monasterii sub immunitatis nostre defensione quieto ordine possidere. Et quando quidem diuina uocatione supradictus abbas et successores eius et hac luce migrauerint, quandiu ipsi monachi inter se tales inuenire potuerint, qui ipsam congregationem secundum  regulam sancti Benedicti regere ualeant, per hanc nostram auctoritatem et consensum licentiam habeant eligendi abbates; quatenus ipsos monachos qui ibidem Deo famulari uidentur, pro nobis et coniuge proleque nostra, atque stabilitate totius imperii nostri a Deo nobis concessi atque conseruandi, iugiter Domini misericordiam exorare delectet [b 1Kb] . Et quidquid rebus prefati monasterii fiscus exigere poterat, prefato monasterio eiusque congregationi ibidem Deo famulanti concessimus, ut eis ad seruitium peragendum augmentum uel supplementum fiat. Et hec auctoritas ut nostris futurisque temporibus, Domino protegente, ualeat inconuulsa manere, eam manu propria subter firmauimus, et annuli nostri impressione subter sigillari iussimus.


Signum Ludouici serenissimi imperatoris.

Durandus diaconus ad uicem Helisachar recognoui.

Data uI Kalendas Augustas, anno, Christo propitio, quinto imperii domni Ludouici serenissimi Augusti, indictione undecima. Actum Aurelianis ciuitate in Dei nomine feliciter. Amen.



LXXuIII PRO MONASTERIO FLORIACENSI. 
[Apud D. Bouquet., ibid., ex schedis D. Claudii Estiennot.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Omnibus episcopis, abbatibus, ducibus, comitibus, uicariis, centenariis, teloneariis, actionariis, uel omnibus rempublicam administrantibus, seu ceteris fidelibus sancte Dei Ecclesie et nostris, tam presentibus quam futuris, notum sit quia uenerabilis uir Adalgaudus abba ex monasterio Floriacensi, quod est constructum in pago Aurelianensi super fluuium Ligeris, in honore uidelicet S. Petri principis  apostolorum et S. Benedicti confessoris, ubi ipse S. Benedictus corpore requiescit, detulit nobis auctoritatem preceptionis domni et genitoris nostri bone memorie Caroli piissimi Augusti, in qua continebatur quod auus noster Pippinus quondam rex et idem genitor noster contulissent monasterio eidem teloneum de quatuor nauibus, que per Ligeris flumen seu cetera flumina propter sal et cetera commercia discurrebant, necnon et de carris et sagmariis necessaria ipsius monasterii uel congregationis ibidem Deo famulantis deferentibus, et de uillis, uel de omnibus, undecunque fiscus teloneum exigere poterat. Pro firmitatis namque studio postulauit nobis prefatus abbas ut paternum seu predecessorum nostrorum morem sequentes, huiuscemodi  auctoritatis nostre [c 1Kb] beneficium eidem concederemus uel confirmaremus. Quod et fecimus, etc.

Signum Ludouici serenissimi imperatoris.

Durandus diaconus ad uicem Helisachar recognouit.

Data uI Kal. Aug., anno, Christo propitio, 5 imperii domni Ludouici piissimi Augusti, indictione 11. Actum Aurelianis ciuitate in Dei nomine feliciter. Amen.



LXXIX. PRO MONASTERIO MAGNILOCENSI. 
[Apud D. Bouquet., ibid., pag. 513.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator  Augustus.

Cum locis diuino cultui mancipatis ob diuine seruitutis honorem opem congruam ferimus, et regium morem decenter implemus, et id nobis profuturum ad eterne remunerationis premia capessenda ueraciter credimus. Notum igitur esse uolumus fidelibus sancte Dei Ecclesie et nostris, presentibus  scilicet et futuris, qualiter nos, sicut in aliis auctoritatibus nostris continetur, Heimonem uenerabilem abbatem ex monasterio cuius uocabulum est Magnus Locus , quod est constructum in honore S. Sebastiani in pago Aruernico, et congregationem illius, cum rebus illorum iuste sibi competentibus, sub nostra suscepimus plenissima defensione et immunitatis tuitione. Et ideo decernimus atque per hos apices imperiales nostros sancimus ut omnes res eiusdem monasterii, sicut diximus, cum omnibus sibi subiectis, sub nostre defensionis immunitate consistant. Precipientes ergo iubemus atque precipimus ut nullus iudex publicus, aut cuiuslibet superioris aut inferioris ordinis reipublice procurator, ad causas iudiciario more audiendas, in  ecclesias, uillas, seu reliquas possessiones que moderno tempore in quibuslibet prouinciis ad eumdem locum pertinent, uel [quas] deinceps aut per nos aut per alios quoslibet in iure ipsius monasterii diuina pietas uoluerit augeri, ingredi presumat, nec freda, aut tributa, aut mansiones, aut paratas, aut teloneum, aut fideiussores tollere, aut homines, tam ingenuos quam seruos, super terram ipsius loci commanentes distringere, nec ullas publicas functiones, aut redhibitiones, uel illicitas occasiones requirere, quibus in aliquo idem monasterium sibique subiecti aliquod iniuste patiantur incommodum; nostris futurisque temporibus quisquam tam temerarius existat, qui id faciendi sibi potestatem attribuere audeat. Et quidquid de rebus prefati monasterii  fiscus sperare poterat, totum nos pro eterna remuneratione predicto monasterio concedimus, ut perennibus temporibus in alimonia pauperum et stipendia monachorum ibidem Deo famulantium proficiat in augmentum: quatenus ibidem Deo seruientes pro nobis, coniuge proleque nostra, atque stabilitate totius imperii a Deo nobis concessi atque conseruandi, iugiter Dei misericordiam exorare debeant. Hec uero auctoritas immunitatis nostre, ut per curricula annorum inuiolabilem atque inconuulsam obtineat firmitatem, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.


Durandus diaconus ad uicem Helisachar recognoui.

Data XuI Kal. Sept., anno, Christo propitio, 5 imperii domni Ludouici piissimi Augusti, indictione 11. Actum Andecauis palatio in Dei nomine feliciter. Amen.



LXXX. PRO LOTHARIO IMPERII CONSORTE. 
[Apud Grandidier, Hist. de l'Egl. de Strasbourg, tom. II, pag. 167, ex cod. ms. n. 2718 Bibliothece regie notis tyronianis exarato [b 1Kb] .]

In nomine Domini et Saluatoris nostri Iesu Christi, Ludouicus, diuina ordinante prouidentia, imperator Augustus [c 1Kb] . Notum sit omnibus fidelibus nostris, tam presentibus quam et futuris, quia nos dilecto  filio Lothario Cesari [d 1Kb] et consorti imperii nostri concedimus ad proprium ex quadam uilla nostra que sita est in pago Alsacinse, que dicitur Herinstein, mansum dominicum cum omnibus supra positis et alios mansos tantum sexaginta ad eum pertinentibus, cum mancipiis desuper commanentibus et ad eosdem sexaginta mansos aspicientibus. Has uero res, sicut superius continetur scriptum, cum domibus, edificiis, mancipiis, terris, pratis, siluis, pascuis, aquis aquarumue decursibus, molendinis, mobile et immobile, tibi dilecto filio nostro Lothario imperatori ad proprium per hanc nostre auctoritatis largitionem tradimus ad possidendum; ita uidelicet ut quidquid de eisdem rebus et mancipiis facere uel uindicare uolueris, libero in omnibus perfruaris  arbitrio faciendi. Et ut hec largitio donationis nostre per futura tempora inuiolabilem obtineat firmitatem, manu propria . . . . etc.



LXXXI. [e 1Kb] PRO ABBATIA APRIMONASTERIENSI. 
[Apud Grandidier., ibid., ex cod. ms. Chronici Nouientensis qui exstat Selestadii in bibliotheca beati Rhenani [f 1Kb] .]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si erga loca diuinis cultibus mancipata propter amorem Dei ipsique in eisdem locis famulantibus  beneficia opportuna largimur, premium nobis apud Deum eterne remunerationis rependi non diffidimus. Idcirco nouerit omnium fidelium nostrorum tam presentium quam futurorum industria, quia uenerabilis Theopaldus, abbas monasterii quod nuncupatur Nouientum siue Ebersheim, quod est situm in pago Illisacie, supra ripam Ille fluminis, in comitatu Kirichheim [a 1Kb] , quod uir illuster Etich dux in honorem Domini nostri Iesu Christi et sanctorum apostolorum Petri et Pauli, sanctique Mauricii martyris et sociorum eius per magisterium beate memorie Theodati sacerdotis Christi construxit [b 1Kb] , presentauit nobis immunitatem et priuilegia domni et genitoris nostri Caroli bone memorie Augusti. Que cum perlecta in audientia principum recitata fuissent,  continere uidebantur quod idem genitor noster ob amorem regni celestis, specialiter tamen ob reuerentiam Thebeorum martyrum, eo quod ipsorum suffragiis post multa dispendia ac difficultatem pugne resumptis uiribus in festo passionis eorum de Barbaris triumphasset, predictum monasterium speciali quodam affectu semper sub plenissima defensione regie immunitatis tutatus sit. Quapropter rogauit nos idem predictus abbas cum domino uulfhaldo aduocato suo, ut paternum morem sequentes, ipsum supradicti cenobii locum et ipsius precipuas curtes in tutelam nostre imperialis defensionis, exclusa omni comitiali seu fiscali potestate, reciperemus. Nos ergo maiorum nostrorum exemplo prouocati, simulque ipsi loci utilitati et nostre saluti  prouidentes, petitioni ipsorum in omnibus annuere decreuimus. Precipientes itaque imperiali auctoritate iubemus ut nullus iudex publicus, nulla iudiciaria potestas nostris aut futuris temporibus ipsum supradictum locum, uel curtes ipsius potestatiue ingredi presumant; nec paratas, aut mansiones [c 1Kb] ibi faciant, nec quemquam hominum constringant, nec quidquam de iure fisci nostri inibi requirant; sed predictus Theopaldus abbas, et omnes successores ipsius ipsas curtes ex hoc et deinceps potestatiue et totaliter cum omni mundiburde [d 1Kb] possideant,  hoc est: in Sulza [e 1Kb] curtis dominica cum omnibus pertinentiis suis, id est, ecclesia cum decimis suis; curtis porte cum omni decima salice terre, siue in uineis, siue in agris uel pratis, uel etiam forestis et omnibus noualibus ipsorum, uel etiam de animalibus que nutriuntur in ipsa curti dominica. Capella etiam, que cella Sancti Petri dicitur, in supradictam curtim porte cum omnibus ad se pertinentibus pertinet; capella etiam in uilla que Sarmenza [f 1Kb] dicitur, in ipsam curtim porte pertinens; in banno Regenesheim [g 1Kb] decime duorum mansuum, et in Gundoluesheim [h 1Kb] quinque mansuum, et in Bercholz [i 1Kb] decime uinee unius in ipsam curtim pertinet; in Balteresheim [i 1Kb] , et in Batenheim [k 1Kb] , et Ruoleichesheim [l 1Kb] , et in Hirzueit [m 1Kb] , et in Bollewilre [n 1Kb]  quidquid in supradictam curtim dominicam Sulza respicit, decimas in curtim porte persoluit. Familia tota, siue militaris, siue censualis, uel et seruilis, cum omni banno de ipsa uilla siue marcha cum omni libera utilitate in ipsam curtim dominicam pertinet; que marcha orditur in iugo montis qui Beleus [o 1Kb] dicitur, ultra locum qui Breidenbrunno uocatur, et pertingit in descensum usque per medium uille que Reteresheim [p 1Kb] uocatur; in latitudine uero a medietate uille que Alreswilre [q 1Kb] dicitur, usque in antiquum alueum fluuii qui Lorfaha [r 1Kb] dicitur, et est sita in comitatu Illechik [s 1Kb] , et in episcopatu Argentinensi. In Egenesheim [t 1Kb] curtis dominica, cum quarta parte banni et decimis ipsius allodii cum aliis pertinentiis suis. In Sigoltesheim [u 1Kb] , curtis dominica  cum omnibus appendiciis suis, uineis et agris et pratis, mansus censuales et seruiles, mancipia utriusque sexus; capella ipsius curtis cum omnibus decimis ipsius predii: decime uero salice terre et seruilium beneficiorum ad portam monasterii pertinent; medietas dominii, siue banni de tota marca in ipsam curtim dominicam cum foreste et omni utilitate pertinet. Ipsa autem marcha incipit a uillula que Mezeral [u 1Kb] dicitur, et terminatur in riuo fluuii qui uachonna [x 1Kb] dicitur, iuxta uillulam que Scottenwilre [y 1Kb]  uocatur; in latitudine uero ultra uachonnam iuxta Lucelwilre [a 1Kb] usque in amnem qui Mulibach [b 1Kb] uocatur, in comitatu Illichick, et in episcopatu Argentinensi sita. In Olleswilre [c 1Kb] , curtis dominica cum allodio uinearum et agrorum, mansus censuales et seruiles; decime ipsius predii totaliter ad portam monasterii in usus pauperum et hospitum pertinent. Bannus ipsius allodii cum omni mundiburde sua in ipsam curtim pertinet, uiis scilicet et inuiis, exitibus et redditibus; communis uero bannus usque in alueum Eggenbach [d 1Kb] et alueum Ille fluminis, usus uero lignorum et pascua ad saginandos quinquaginta porcos in Westerholz in ipsam curtem pertinet: sita est autem in comitatu Kirchheim. In Scerewilre [e 1Kb] , curtis dominica cum uineis et agris et pratis,  mansus censuales et curtes ipsorum, et bannus ipsius predii et uillicatio in ipsam curtim dominicam pertinet; decime salice terre ad portam monasterii respiciunt. In Chagenheim [f 1Kb] , curtis Dominica cum salica terra, curtes, curteficia, mansus seruiles et censuales, cum molendino et piscationibus, et familia aliisque appendiciis et omni libera utilitate. In Sarmeresheim [g 1Kb] , curtis dominica cum salica terra, curtes, mansus seruiles et censuales, ecclesia ipsius uille cum decimis suis; decime uero salice terre ad portam pertinent; bannus et uillicatio ipsius predii uel familie in ipsam curtim pertinet. In Hittenheim [h 1Kb] , curtis dominica cum salica terra et omnibus pertinentiis ipsius, molendino, piscationibus; ecclesia barrochialis cum omnibus decimis  ipsius, decime salice terre ad portam pertinent: medietas banni ipsam curtim respicit cum suis pertinentiis.  In Northus [i 1Kb] , curtis dominica cum omnibus appendiciis suis; salica terra cum decimis suis, que ad portam pertinent. In ipsa uilla, et in Hundenesheim [i 1Kb] , et in Lumeresheim [k 1Kb] , medietas etiam banni in ipsam curtim pertinet. In Utenheim [l 1Kb] , curtis dominica cum salica terra et decimis ipsius, ecclesia cum decimis suis: quarta pars banni in ipsam curtim pertinet. In ualua [m 1Kb] , curtis dominica et salica terra cum curtibus et pratis, et quarta parte banni. In Hiltesheim [n 1Kb] , curtis dominica, salica terra cum decimis suis, ecclesia cum decimis suis, bannus totaliter cum omni mundeburde et omni utilitate. In Witenesheim [o 1Kb] , curtis dominica cum omnibus pertinentiis suis, salica terra cum decimis suis, bannus cum omni dominio. Capella Niueratesheim [p 1Kb] ,  cum decimis suis. In Muoteresholz [q 1Kb] , curtis dominica, salica terra cum decimis suis, ecclesia cum decimis suis: medietas banni in ipsam curtim pertinet. Capella in Baldenheim [r 1Kb] , cum medietate decimarum ipsius uille. In Artoluesheim [s 1Kb] , curtis dominica cum omnibus pertinentiis suis, salica terra cum decimis suis, ecclesia cum decimis suis, bannus totaliter cum omni utilitate. Capella in Birenheim [t 1Kb] , cum decimis ipsius uille. In Gruzenheim [u 1Kb] , curtis dominica cum salica terra ac decimis ipsius, ecclesia cum omni decima ipsius banni, bannus totaliter cum omni dominio et libera utilitate. In Wizwile [u 1Kb] , que sita est in pago Brisigaugensi, curtis dominica cum omnibus appendiciis suis, ecclesia cum omnibus decimis suis, bannus  cum omni libera utilitate. In Burcheim [x 1Kb] , curtis dominica, salica terra cum decimis suis, ecclesia cum  decimis suis, bannus cum omni libera utilitate. In Lagelenheim [a 1Kb] , curtis dominica, salica terra cum decimis ipsius, ecclesia cum decimis suis, bannus cum omni dominio suo a ripa Rheni usque ad ripam Ille fluminis. Itaque predictus Theopaldus abbas et omnes successores ipsius has predictas curtes cum omnibus pertinentiis ipsarum absque ulla contradictione, seu conuulsione, uel diminutione alicuius iudiciarie potestatis, seu secularis, siue spiritualis per munificentiam nostre imperialis auctoritatis et largitatem meliorando et augmentando potestatiue possideant, quatenus fratres inibi Deo seruientes ipsum pro salute nostra ac pro statu imperii nostri frequentius exorent. Et ut hec nostra imperialis auctoritas nostris et futuris temporibus stabilis  et inconuulsa, Christo largiente, permaneat, manu propria subter signauimus et annuli nostri impressione sigillauimus.

Signum domni Ludouici serenissimi imperatoris.

Ego Durandus notarius ad uicem Domini Helie [b 1Kb] archicancellarii recognoui.

Data Kalendis Maii, anno. Christo propitio, 3 piissimi imperatoris Augusti. Actum Trhonie seu Kilikhein [c 1Kb] in comitatu domini Wuorandi comitis, in concione imperatoris et principum, anno Dominice incarnationis 817, indictione 6 [d 1Kb] , in Christi nomine feliciter.



LXXXII. PRO MONASTERIO COMENSI. 
[Ughelli, Italia sacra,]


Ludouicus diuina prouidentia semper Augustus.

Cum iustis petitionibus sacerdotum ac seruorum Dei, quas auribus nostris insinuauerint, libenter annuerimus, et eas cum Dei auxilio ad effectum peruenire, fecerimus non solum regiam et imperialem consuetudinem exercemus, uerum etiam liberalitatem ad statum terreni regni corroborandum, quod ad eternam beatitudinem capessendam profuturum esse confidimus. Idcirco notum esse uolumus omnibus fidelibus sancte Dei Ecclesie et nostris, presentibus scilicet et futuris, quia adiens serenitatem nostri culminis, uidelicet totius sancte Cumane Ecclesie, tam sacerdotum quam et clericorum ordo generaliter obsecrando, ut pro Retributoris superni amore, et intuitu anime nostre, nostrique domini  genitoris Caroli pie recordationis prestantissimi imp. quamdam curtem iuris regni nostri, que uocatur Anutium iuxta lacum Lucanum, cum pertinentiis et adiacentiis suis legaliter ad eamdem pertinentibus perpetualiter possidendam concedere dignaremur. Nos quoque, qui ratam prospeximus postulationem, eorumdem precibus libenter acquieuimus, concedentes iam dicto ordini, cunctoque clericorum  gregi, eorumque posteris prefatam curtem Anutium, cum uniuersis adiacentiis suis, mansis, uidelicet, districtis, ac pontibus, terris, ac uineis, et campis, piscationibus, cultis et incultis, montibus, uallibus, et planitiebus, rupis, et rupinis, aquis, aquarum decursibus, paludibus, iudiciariis, seruis et ancillis utriusque sexus, legalibus quoque, placitis, aquarumque districtis a termino de Cadro, usque ad Trasie pontem, omnia in integrum, sicuti ad eam iuste et legaliter pertinere dignoscitur, iubemus, ut predicta congregatio sancte Cumane ecclesie sacerdotum et clericorum, qui pro tempore Deo sanctoque Abundio confessori et martyri Pelagie deseruierint, potestatem habeat eam tenere, possidere, et quidquid ex eadem curte suisque legalibus  pertinentiis facere uoluerit, faciat ex nostra plenissima imperiali auctoritate. Precipientes ergo sancimus ut nullus dux, comes, aut quilibet reipublice procurator, neque aliqua persona magna, uel parua utriusque sexus, cuiusque ordinis, aut dignitatis ex pretaxata curte Anutium, uel pertinentiis suis aliquam diminorationem, aut inuasionem facere presumat, nec eisdem hominibus eiusdem curtis, seu infra pretaxatis finibus tam ingenuis, quam seruis degentibus ullo in tempore in qualibet functione publica, aut redhibitionis exactione, uel excubia publica audeat molestare, nec aliquid de eo, que super memorauimus abstrahere, uel diminutionem facere, quoque tempore presumat; sed liceat predicte sacerdotum et canonicorum congregationi, suisque  successoribus, qui pro tempore fuerint, prefatam curtem in integrum ad laudem et decus sancte Romane Ecclesie quiete et pacifice possidere, prout hactenus possessa est ex publica parte. Si uero, quod minime credimus, contra huius nostri precepti statuta quisquam temerarius exstiterit, sciat se compositurum auri purissimi libras centum, medietatem palatio nostro, et medietatem parti predicte congregationis. Ut autem uerius credatur, et diligentius ab omnibus obseruetur, manu propria approbatum impressione annuli nostri iussimus insigniri.

Durandus diaconus ad uicem recognoui.

Datum pridie Kal. Augusti, anno Dominice incarnationis 818, indictione undecima domini Ludouici serenissimi imperatoris, anno eius imperii  quarto [e 1Kb] . Actum Cumo ad Sanctum Petrum in Dei nomine feliciter. Amen.



LXXXIII. PRO MAGALONENSI S. PETRI ECCLESIA. 
[Apud D. Bouquet., Recueil des hist., tom. uI, pag. 513, ex Sammarth., tom. III Gallie Christiane, p. 358.]

In nomine Domini Dei et Saluatoris nostri Iesu  Christi, Ludouicus, diuina ordinante clementia, imperator Augustus.

Constat nos, diuina ordinante gratia, ceteris mortalibus supereminere: unde oportet ut cuius precellimus munere studeamus modis omnibus ecclesiasticis rebus opem ferre. Idcirco notum fieri uolumus omnibus fidelibus nostris, presentibus scilicet et futuris, seu successoribus nostris fidelibus sancte Dei Ecclesie, quia placuit nobis pro mercedis nostre augmento, et eterne remunerationis fructu, quamdam uillam que est in territorio Magalonensi, cuius uocabulum est uillanoua, sicut eam Robertus comes in beneficium habuit, ecclesie S. Petri Magalonensis, ubi, Deo auctore, Argerimus preest, quia constat eam ex predictis rebus fuisse, cum omni  integritate reddere, ita duntaxat ut quidquid rectores ac ministri predicte sedis deinceps pro opportunitate ipsius ecclesie de eadem uilla uel de iis que ad eam moderno tempore pertinent, facere uoluerint, libero potiantur arbitrio ad hec facienda. Et ideo omnibus precipimus, ac per has litteras statuimus, ut nullus quilibet fidelium nostrorum, tam presentium quam futurorum, predictam uillam cum omnibus ad se pertinentibus de predicta sede abstrahere, aut aliquid imminuere, aut iniustam interpellationem ingerere presumat; sed, sicut a nobis iniunctum est, et per hanc nostram auctoritatem predicte ecclesie confirmatum, ita perpetuo permaneat. Et ut hec auctoritas firmiter habeatur, et per futura tempora melius conseruetur, de annulo  nostro subter iussimus sigillari.

Signum Ludouici serenissimi imperatoris.

Durandus diaconus ad uicem Helisachar recognouit.

Datum Idibus Martii, anno, Christo propitio, 6 imperii domni Ludouici excellentissimi Augusti, indictione 12. Actum Aquisgrani palatio regio in Dei nomine feliciter. Amen.



LXXXIu. PRO MONASTERIO DEENSI. 
[Apud D. Bouquet., ibid., pag. 516, ex Chifflet. in prob. ad Hist. abb. Trenorcensis, pag. 191.]

In nomine Domini Dei et Saluatoris nostri Iesu Christi, Ludouicus diuina ordinante prouidentia  imperator Augustus.

Notum sit omnium fidelium nostrorum, presentium scilicet et futurorum sagacitati, qualiter uir uenerabilis Arnulfus abbas ex monasterio sancti Filiberti, quod est situm in insula que dicitur Heri, propter incursiones barbarorum qui frequenter ipsum monasterium depopulantur, foras in pago qui dicitur Erbadellicus, in loco cuius uocabulum est Deas [a 1Kb] , per nostrum consensum atque adiutorium, nouum monasterium edificasse, et ob commoditatem eiusdem monasterii, et congregationis ibidem degentis, ex fluuio qui dicitur Bedonia , aquam ibi uelle perducere; obsecrans clementiam excellentie  nostre ut transitum ei per uiam regiam, quam stratam siue calciatam dicunt, eiusdem aque concederemus, qualiter [quatenus] ad predictum monasterium nostris et futuris temporibus absque alicuius impedimento uenire potuisset: et in eodem loco uelle pontem facere, ut transeuntibus nichil impedimentum esset. Cuius petitioni, quia iusta et predicto monasterio utilis esse uidebatur, assensum prebuimus, et licentiam aqueductum per predictam stratam esse, tantum ut pons desuper talis fieret, qui transeuntibus nichil obesset, concessimus. Idcirco precipimus atque iubemus ut nullus quilibet nostris nec futuris temporibus aliquod obstaculum aut impedimentum, uel calumniam rectoribus predicti monasterii de predicto aqueducto facere aut ingerere  presumat, sed absque ullius infestatione hoc quod nos concessimus, ratum et stabile omni tempore permaneat. Et ut hec nostra iussio omni tempore stabilis et inconuulsa permaneat, de annulo nostro subter iussimus sigillari.

Ego Durandus diaconus ad uicem Helisachar recognoui et subscripsi.

Data XuII Kalendas Aprilis anno, Christo propitio, 6 imperii domni Ludouici piissimi Augusti, indictione 12. Actum Aquisgrani palatio in Dei nomine feliciter. Amen.



LXXXu. PRO MONASTERIO CONCHENSI IN DIeCESI RUTHENENSI. 
[Apud Baluzium, Capitul., pag. 1416, ex archiuo  monasterii Conchensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Multis fidelium nostrorum, et precipue his qui in occiduas partes sunt constituti, nosse credimus qualiter uir religiosus Dado quodam nomine, qui nostris temporibus religione et sanctitate, diuina sibi adminiculante gratia, emicuit, dum quietem appeteret et uacando uidere uellet quam suauis est Dominus, quoddam locellum in pago Rutenico super riuulum Dordunum, cuius uocabulum est Concas, inueniens huic negotio aptum, quo in loco nonnulli Christiani propter metum Saracenorum, qui illam terram pene totam deuastarunt et in eremum redegerunt, dudum  confugientes, permodicum construxerunt oratorium, ipse assumpto labore propriis manibus eumdem locum iuxta uires mundare atque stirpare curauit, et ut aptus eius quieti foret operam dedit. Sed non post multos dies uir religiosus Medraldus nomine eumdem locum simul cum memorato Dadone ad habitandum elegit. Et quia famam bone opinionis uera religio illorum apud conuicinos sparserat, nonnulli postponentes seculum, quietam nichilominus, quam ipsi degebant, appetere uitam conati sunt, et eorum religiosis exemplis imitatores fieri cupientes, eorum se magisterio subdidere, ac dum paulatim ipsa congregatio cresceret, ecclesiam ibidem  in honore Domini Dei et Saluatoris nostri Iesu Christi construxerunt, et ut Dado iuxta diuinitus sibi collatum desiderium remotiorem adhuc locum, qui dicitur Grande uabrum, sicut et fecit, peteret, et ut Medraldus abbas fieret, et ut ipsa congregatio regularis, iuxta quod eis facultas et intellectus a Domino tribuebatur, existeret, communi uoluntate actum est. His uero ita patratis, contigit eamdem congregationem in nostra propria speciali defensione atque tuitione deuenire. Nam nos, ut plenitus sub regula sancti Benedicti Domino militarent, et per bonorum monachorum consultum et per nostram creberrimam admonitionem efficere Domino opitulante studuimus; et ad proprias eorum necessitates fulciendas de rebus nostris quiddam ibidem delegauimus, ecclesiam  uidelicet de Cermangis, et ecclesiam que nominatur Campus Hiacus, et ecclesiam Sancti Christophori in Montiniaco constructam, cum omni integritate earum. Simili modo et ecclesiam de Garcanga cum curte de Gammaleria. Iterum alteram ecclesiam ad portum Acri sub honore sancti Saturnini constructam, cum omnibus appendiciis earum. Necnon similiter contulimus ibidem ecclesiam Sancti Saluatoris in Cicerniaco, et alias duas ecclesias, unam in Burnacello, et alteram in Rucenniaco, cum omnibus adiacentiis earum, aliam quoque ecclesiam in Ruhilia cum omni integritate sua; a quo quidem tenore et Seluaniacum et omnia que ibidem delegata sunt per nostram auctoritatem sub immunitatis tuitione pleniter consistere fecimus, ut uidelicet omni tempore  memoratum monasterium cum eadem congregatione et cum predicto loco qui uocatur Grande uabrum, in quo memoratus Dado exoptatam sibi quietem tenuit et uiuendi finem fecit, cum omnibus rebus sibi iuste pertinentibus, siue que in presenti tempore possidet, siue que inantea Dominus ibidem augeri uoluerit, cum his omnibus predictus locus qui dicitur Conchas sub speciali nostra uidelicet et filiorum uel successorum, Deo annuente, tempora inuiolabiliter consistat, ut eadem congregatio quiete semper imperiali et regali defensione tuta absque cuiuslibet impedimento propositum suum Deo opem  ferente indefesse ualeat obseruare et pro nobis uel pro communi imperii nostri stabilitate Dominum exorare. Hec uero auctoritas ut ab omnibus ueracius credatur, manus nostre signaculo subter eam roborare et de annulo nostro sigillare fecimus.

Signum Ludouici serenissimi imperatoris.

Durandus diaconus ad uicem Helisachar recognouit et subscripsit.

Data uI Idus Aprilis, anno sexto, Christo propitio, imperii domini Ludouici piissimi Augusti, indictione 12.

Actum Aquisgrani palatio regio in Dei nomine feliciter. Amen.



LXXXuI. PRO MONASTERIO S. BAuONIS GANDENSIS [a 1Kb] .  
[Apud Mireum, Donationes Belgice, pag. 55.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei, eiusque in eisdem locis sibi famulantes, beneficia opportuna largimur, premium nobis apud Dominum eterne remunerationis rependi non diffidimus.

Idcirco nouerit omnium fidelium sancte Dei Ecclesie, nostrorumque presentium scilicet ac futurorum solertia, quod uir uenerabilis Einhardus, abbas ex monasterio quod dicitur Ganda, quod situm est in pago Brachbatense, constructum in honore  sancti Petri principis apostolorum, ubi etiam sanctus Bauo confessor Christi corpore quiescit, detulit obtutibus nostris auctoritatem immunitatis Domini et genitoris nostri Caroli, bone memorie, prestantissimi imperatoris, in qua continebatur insertum qualiter ipse ob amorem Dei tranquillitatemque fratrum in eodem monasterio degentium, semper sub plenissima defensione et immunitatis tuitione habuisset.

Pro firmitatis namque studio, postulauit nobis predictus Einhardus [b 2Kb] abbas, ut paterne auctoritati, firmitatis gratia, nostram quoque superadderemus  auctoritatem. Cuius petitioni libenter assensum prebuimus, et hanc nostram auctoritatem, erga predictum monasterium eiusque rectores, immunitatis atque tuitionis gratia fieri decreuimus: per quod precipimus atque iubemus ut nullus iudex publicus, uel quislibet ex iudiciaria potestate, in ecclesias, aut loca, uel agros, seu reliquas possessiones memorati monasterii, quod moderno tempore in quibuslibet pagis ac territoriis, infra ditionem nostri imperii iuste ac legaliter possidet, uel que deinceps in ipsius sancti loci commodum uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius monasterii, tam ingenuos quam et seruos, super terram ipsius commanentes,  distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt exigere presumat.

Sed liceat memorato abbati suisque successoribus res predicti monasterii, tum omnes fredos concessos, sicut in precepto domini et genitoris nostri continetur, sub immunitatis nostre defensione quieto ordine possidere, et nostro fideliter parere imperio, quatenus ipsos seruos Dei, qui ibidem Deo famulantur, pro nobis et coniuge, proleque nostra, atque stabilitate totius imperii nostri, a Deo nobis concessi atque conseruandi, iugiter Domini misericordiam exorare delectet.

Hanc itaque auctoritatem, ut pleniorem in Dei  nomine obtineat firmitatem, et a fidelibus sancte Dei Ecclesie et nostris uerius certiusque credatur et diligentius conseruetur, manu propria subterfirmauimus, et annuli nostri impressione signari iussimus.

Data Idibus Aprilis, anno, Christo propitio, imperii nostri sexto, indictione 12. Actum Aquisgrani palatio regio in Dei nomine feliciter. Amen.

Signum Ludouici serenissimi imperatoris.



LXXXuII. PRO PARTHENONE BUCHAuIENSI. 
[Apud Neugart., Codex Alemannicus, p. 17, ex Lunig. Spicil., part. III, cap, 7, de abbatissis.]

In nomine Domini Dei et Saluatoris nostri Iesu  Christi, Ludouicus, diuina inspirante clementia [b 1Kb] , imperator Augustus.

Si locis Deo dicatis quippiam muneris conferimus et imperialis magnificentie morem exsequimur, ac diuinum per hoc nobis fauorem facilius conciliandum  confidimus; idcirco notum esse uolumus cunctis fidelibus sancte Dei Ecclesie, nostrisque, tam presentibus quam futuris, quia diuino tacti amore monasterio Buchouia [c 1Kb] nominato, quod constructum est in honore sanctorum Cornelii et Cypriani, ac situm est iuxta lacum qui uocatur Phedersee [d 1Kb] , quamdam uillam proprietatis nostre, sitam in centena, extagia [e 1Kb] nuncupata, que appellatur Sulgon [f 1Kb] , cum terminis et omnibus ad se pertinentibus, uidelicet curtilibus, edificiis, familiis ac mancipiis, terra salica, cultis et incultis, agris, pratis, campis, pascuis, siluis, decimis, aquis aquarumue decursibus, molendinis, piscationibus, uiis et inuiis, exitibus et regressibus, omnibusque rebus magnis, et paruis ad easdem res iuste legitimeque pertinentibus,  eternaliter in proprium donamus; constituimus quoque et confirmamus per nostre auctoritatis munitionem ut nullus publicus iudex neque dux, neque comes, aut quilibet ex iudiciaria potestate, ecclesias, curtes, aut loca, uel agros, seu reliquas possessiones memorato monasterio presenti tempore subiacentes, uel que deinceps in ius et dominium eiusdem monasterii diuine pietatis augmento peruenerint, ad causas audiendas, uel freda exigenda, uel paratas faciendas, fideiussores tollendos, aut homines etiam tam ingenuos quam et seruos super terram ipsius monasterii commanentes distinguendos [distringendos], nec ullas redhibitiones, uel bannos, aut illicitas occasiones requirendas, seu ullum placitum publicum habendum, nullis temporibus ingredi   uel ea que supra memorata sunt, presumat exigere; et ut censuales homines sue familie, in quibuscunque locis sint constitute, pacem habeant, et coram nullo iudice regantur aut bonum [bannum] persoluant, aut seculare negotium habeant, nisi coram abbatissa, uel ipsius monasterii aduocato, sed liceat supradicti monasterii abbatissis sub dominice immunitatis tuitione quieto ordine per omnia possidere. Auocatis autem, quod nescimus quales sint quandoque futuri, constituimus, et nostra imperiali auctoritate percipimus [precipimus], ut ipse aduocatus in loco supra memorato nullum ius habeat placitandi, uel aliquam iudiciariam potestatem exercendi, nisi forte ab abbatissa uocatus aduenerit, et tunc uoluntati, siue petitioni ipsius satisfecerit; sumptus uero  uel seruitii tantum detur aduocato ex parte abbatisse, ad unumquemque locum aduocatus cum semel in anno placitum habuerit, et duodecim equos adduxerit, tantum honeste procuretur. Nullum placitum preter uoluntatem abbatisse usquam aduocatus  statuat, quidquid placitando acquisierit, due inde partes erunt abbatisse, tertia aduocato; nullum domus Dei seruientem, sine abbatissa uel ipsius consensu ad iudicium cogat; nullum de familia sine iusta sociorum suorum deliberatione damnet uel cerceat; nullum aduocatum uel exactorem sibi constituat; nichil priuati muneris uel seruitii a quolibet loco, siue curte, siue cellariis quasi ex debito et statuto sibi iure exigat; mansiones, seu pernoctationes uspiam frequentare caueat; quod si ultra statutum et preceptum in aliquo loco uoluerit placitare, ipse de tertia sui parte ibidem sibi contingente prouideat quid ad sumptum habere debeat, nisi forte aliqua de causa ab abbatissa illuc uocetur, aqua tunc decenter, quod oportet, sibi exhibeatur.  Proinde si hec statuta quisquam aduocatus obstinata audacia transgredi et infringere presumpserit, centum libras auri optimi, medietatem palatio nostro, medietatem uero monasterio persoluat, et aduocatia cum ceteris commodis iusta preuaricationis examinatione omni tempore careat. Quando autem domina et mater ipsius monasterii de hac luce migrauerit, non aliunde ueniens ibi abbatissa constituatur, sed ab ipsis sanctimonialibus, deinde a clero et populo, quam idoneam existere cognouerint, eligatur et constituatur; cui summopere interdicimus ne aliquas res prefati monasterii cuiquam in beneficium concedat, uel aliquo modo abusu sororum uel fratrum Deo ibi famulantium alienare presumat. Et ut hec nostre concessionis auctoritas perpetuum  obtineat uigorem, de annulo nostro subter eam iussimus sigillari.

Datum undecimo Kalendas Augusti, anno, Christo propitio, sexto imperii domini Ludouici piissimi Augusti, indictione 12 [a 1Kb] . Actum Angelhaim [b 1Kb] palatio publico, in Dei nomine feliciter. Amen.

Signum domini Ludouici, piissimi imperatoris Augusti [c 1Kb] .



LXXXuIII PRO MONASTERIO GRAuENSI. 
[Apud Ughelli, Italia sacra, tom. II, pag. 201.]

In nomine Domini Dei, et Saluatoris nostri Iesu Christi, Ludouicus, diuina ordinante prudentia, imperator Augustus.


Si res ad sacrosanctas ecclesias et cetera uenerabilia pia loca pertinentes, que aut per negligentiam, aut per quorumlibet carnaliter uiuentium cupiditatem de ipsis abstracte sunt, eisdem sanctis ecclesiis et uenerabilibus ac piis locis restituerimus, et ad earum dominationem reuocauerimus, hec procul dubio nobis, et eterne mercedis premia facilius  assequenda, et ad regni stabilitatem pertinere confidimus. Idcirco notum fieri uolumus omnibus fidelibus nostris, presentibus scilicet et futuris, quia uir uenerabilis Podo S. Placentine ecclesie episcopus per missum suum nomine Reginoldum presbyterum ostendit nobis priuilegia in quibus continebantur donationes regum Longobardorum, Hilprandi, Haistulfi, Desiderii, necnon et aliorum bonorum hominum, de quorum donationibus quoddam monasterium, quod nuncupatur Grauacus, tempore domni et genitoris nostri Caroli pie recordationis per aliquos homines, sicut ipse Reginoldus missus predicti episcopi asserebat, iniuste abstractum fuit, quam rem iussimus missis nostris Adallaho uenerabili episcopo, et Artmano comiti, quos ad iustitias faciendas  in Italiam misimus, diligenti inquisitione inuestigare, et nobis, si ita uerum esset, renuntiare. Hanc causam subtiliter inuestigatam detulerunt iam dicti missi nostri ad nostram notitiam, et eam, quanta potuerunt subtilitate, nobis exposuerunt. Quam cum nos diligentius attendendo cognosceremus, intelleximus iustum esse, ut predictum monasterium una cum cellulis et rebus sibi subiectis ad partem Placentine episcopatus ecclesie redderetur, et ideo predictum monasterium sub integritate per hanc nostre auctoritatis preceptionem memorato uenerabili episcopo, atque Placentine ecclesie rectori restituere et confirmare decreuimus. Precipientes ergo iubemus ut nullus fidelium nostrorum predicto uenerabili episcopo Podoni, et  Placentine ecclesie, uel successoribus eius de supradicto monasterio Grauaco in pago Placentino constructo ulterius inquietare, aut ullam calumniam ingerere presumat; sed liceat ei ac successoribus eius memoratum monasterium, tam nostris quam successorum nostrorum temporibus, absque ullius potestatis uel persone iniuste contrarietate, quieto ordine tenere ac secundum sacros canones ordinare, et quidquid exinde secundum equitatem et iustitiam facere uoluerint, liberam et firmissimam habeant potestatem; et ut hec auctoritas firmior habeatur, et a fidelibus sancte Dei Ecclesie ac nostris melius credatur ac diligentius conseruetur, annuli nostri impressione signari iussimus.

Ego Gandulfus ad uicem Fridugisi recognoui, et  subscripsi.

Data u Kal. Maias, anno, Christo propitio, 7 imperii D. Ludouici piissimi Augusti, indict. 13. Actum Aquisgrani palatio regio in Dei nomine feliciter. Amen.



LXXXIX. PRO MONASTERIO FARFENSI. 
[Apud Mabill., Annal. ord. S. Bened., tom. II, pag. 722.]

In nomine Domini et Saluatoris nostri Iesu Christi, Ludouicus diuina ordinante prouidentia imperator Augustus, omnibus episcopis, abbatibus, abbatissis, ducibus, comitibus, iudicibus, gastaldiis, uassis nostris, uicariis, actionariis, centenariis, uel reliquis fidelibus, seu missis nostris ubique discurrentibus. Cognoscatis quia Ingoaldus uenerabilis abbas ex monasterio sancte Dei genitricis semperque uirginis Marie, Sabinensi in loco qui uocatur Acutianus, clementie regni nostri innotuit, eo quod  monachi, uel secundum regulam sancti Benedicti offerti sancte Marie, quos ipse ordinaliter preuidere debet, fuga lapsi, per episcopia et cetera monasteria, siue per diuersa loca aliquoties appareant, et retulit quod nullo modo recipere ualeat, sed iniuste a quibuslibet hominibus ei aut missis suis contradicti fiant. Unde petiit celsitudini nostre, ut ubicunque eos inuenire potuerit, tam ipse quam et missi sui atque eius successores, ut a nemine contradicti fiant, sed licentiam habeant eos, ubicunque inuenti fuerint, presentialiter recipere absque alicuius dilatione uel contrarietate. Propterea hanc auctoritatem eis fieri iussimus, per quam omnino iubemus, ut nullus quislibet ex uobis prefato abbati eiusque successoribus atque missis eorum, ut de  suis, ut diximus, monachis, uel secundum equitatis regulam offertis fugitiuis, nullum impedimentum uel contradictionem facere presumatis: sed ubicunque inuenti fuerint, de presenti regulariter huiusmodi recipiantur; et qui aliter agere uoluerit, sciat se in presentia nostra pro hac re in rationes aduenire, et has litteras relectas eis reddere faciatis. Et ut certius credatis hanc nostram esse iussionem, de annulo nostro subtus sigillari iussimus.

Data Iu Kal. Maii, anno Christo propitio imperii domini Ludouici piissimi Augusti 7, indict. 13. Actum Aquisgrani palatio regio in Dei nomine feliciter.



XC. PRO MONASTERIO ARULENSI IN DIeCESI HELENENSI.  
[Apud D. Bouquet., tom. uI, pag. 522, ex Append. ad Marc. Hisp., pag. 766.]

In nomine Domini Dei et Redemptoris [Saluatoris] nostri Iesu Christi, Ludouicus diuina ordinante prouidentia imperator Augustus.

Si erga loca diuinis cultibus mancipata propter amorem Dei eiusque in eisdem locis sibi famulantes beneficia opportuna largimur, premium nobis apud Dominum eterne remunerationis rependi non diffidimus.  Idcirco nouerit omnium fidelium nostrorum, tam presentium quam et futurorum, solertia, quia uir uenerabilis Castellanus abbas monasterii Sancte Marie ueniens ad nos, innotuit eo quod ipse cum fratribus suis in ualle que dicitur Asperia monasterium in edificia antiqua construxerit, in quo nunc, Deo opitulante, cum turba monachorum sub sancta regula militat, obsecrans ut predictum monasterium et cellulas, quas ipsi ab eremo construxerunt, et nunc ibidem aspiciunt; id est, ecclesiam Sancti Petri in Arulas, et ecclesiam Sancti Ioannis in Riardo et ecclesiam Sancti Iuliani super Buciacum riuulum, et ceteras res ad predictum monasterium Sancte Marie pertinentes uel aspicientes, sub nostro susciperemus mundeburdo atque tuitione;  quatenus iidem monachi cum omnibus ad eos pertinentibus quiete ac libere uiuerent. Cuius precibus ob amorem Dei et reuerentiam diuini cultus aurem accommodare placuit, et hos nostre auctoritatis imperiales apices fieri decreuimus; per quos precipimus atque iubemus ut nullus iudex publicus, aut quislibet ex iudiciaria potestate, in predictas cellulas, aut in rebus ad predictum monasterium legaliter aspicientibus ingredi temerario ausu ad mansiones uel paratas faciendas, aut fideiussores tollendos, aut homines eiusdem monasterii distringendos, aut ullas redhibitiones, aut illicitas occasiones requirere, aut exactare presumat; sed liceat predictum abbatem et successores suos cum his rebus presenti tempore ad prefatum monasterium  aspicientibus sub nostra defensione quiete uiuere ac residere. Et quandoquidem diuina uocatione memoratus abbas de hac luce migrauerit, quandiu ipsi monachi inter se tales inuenerint qui eos secundum regulam sancti Benedicti regere ualeant, licentiam habeant eligendi abbates: quatenus ipsos monachos pro nobis, coniuge, proleque nostra, uel pro stabilitate totius imperii nostri, iugiter Domini misericordiam exorare delectet. Et ut hec auctoritas nostris futurisque temporibus Domino protegente ualeat inconuulsa manere, manu propria subterfirmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognouit.


Data Xu Kal. Octobris, anno Christo propitio 7 domni Ludouici piissimi Augusti, [a 1Kb] indictione 14, Actum ueru palatio in Dei nomine feliciter. Amen [b 1Kb] .



XCI. PRO MONASTERIO PRUMIENSI 
[Apud Hontheim., Historia Treuirensis, tom. I, pag. 172.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Si liberalitatis nostre munere de beneficiis a Deo nobis collatis locis Deo dicatis quiddam conferimus, id nobis et ad mortalem uitam feliciter transigendam, et ad eternam perpetualiter obtinendam, profuturum liquido credimus. Idcirco nouerit omnium fidelium nostrorum, tam presentium quam et futurorum, solertia, quia nos diuina aspiratione tacti, et celestis patrie amore succensi, libuit nobis ob anime nostre salutem ad [a 3Kb] cellam S. Goar, ubi ipse sanctus corpore requiescit, que est ex ratione monasterii S. Saluatoris Prumiacensis, quod quondam dominus Pippinus rex auus noster et Berta regina aua nostra in rebus proprietatis  eorum ex fundamento construxerunt, ubi etiam presenti tempore Tancradus abba preesse uidetur, quamdam partem silue, que est intra Wesaliam et Bidobricum [Boppardiam], fiscos nostros, uel que infra sunt, presentibus tradere, et de nostro iure in ius et dominationem prefate celle atque monasterii conferre. Silua uero ipsa has habet terminationes. Incipit enim Antilioli riuuli, ubi ipse confluit in Rhenum, usque in eum locum ubi ipse surgit, inde subtus Hoauelisa, deinde uenit in Winbach usque in Horon; ex inde in Moldeshart usque in Boucha riuulo, et per ipsum sursum usque ubi ipse sursit. Inde uenit in riuulum qui uocatur Westerbeia, et per ipsum deorsum usque ad stratam que pergit ad Trigorium [b 1Kb] , de inde uadit ultra ipsum  riuulum, et uenit in Heiswillari usque ad stratam que pergit ad Confluentium, ex inde in Basanbrunnum, et per ipsum deorsum usque in Granderiuum, et per Granderiuum usque in Rhenum. Infra has terminationes quantumcunque ibidem continetur, cum uillula que uocatur Biberesheim, in qua sunt mansa duo et manentes duodecim. Nomina uero mancipiorum hec sunt: Ruodlandus cum uxore sua Helidim, et cum infantibus eorum, etc. Hanc uero siluam secundum dimensionem et collaterationem superius prescriptam, cum terris tam cultis quam incultis, pratis atque pascuis, exitibus et regressibus,  mobile et immobile, totum et ad integrum per hanc nostre auctoritatis donationem memorate celle S. Goaris et predicto monasterio S. Saluatoris Prumiacensis ad stipendia fratrum ibidem Deo militantium, uel cunctas eiusdem monasterii necessitates consulendas, ob emolumentum anime nostre perpetualiter concessimus, atque perpetuo ad habendum delegamus; ita uidelicet, ut quidquid de hoc rectores et ministri supra memorati monasterii disponere atque ordinare, uel etiam facere uoluerint, libero in omnibus perfruantur arbitrio faciendi. Et ut hec auctoritas largitionis nostre firmior habeatur, et per futura tempora melius conseruetur, manu propria subter firmauimus, et annuli nostri impressione signari iussimus.


Signum Ludouici serenissimi imperatoris.

Durandus diaconus ad uicem Fridugisi recognouit.

Data III Kal. Februarii, anno, Christo propitio, 6 imperii Ludouici Augusti, indictione 13. Actum Aquisgrani palatio regio, in Dei nomine feliciter, amen.



XCII. PRO ECCLESIA PARISIENSI. 
[Apud Baluzium, Capitul., tom. II, pag. 1418, ex paruo chartulario ecclesie Parisiensis.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum sit omnibus fidelibus sancte Dei Ecclesie et nostris, presentibus scilicet et futuris, quia uir  uenerabilis Ynchadus Parisiace Ecclesie episcopus detulit serenitati nostre quasdam auctoritates quas Domnus auus noster Pippinus et genitor bone memorie Carolus piissimus imperator ad petitiones predecessorum suorum ipsius ciuitatis fieri iusserunt; in quibus continebatur insertum qualiter pro mercedis eterne augmento et firmitatis studio eidem iam nominate Parisiace ecclesie per eorum auctoritates firmauerunt ut res mancipia ac telonea que ex liberalitate regum uel imperatorum uel per instrumenta chartarum eidem prefate tradite fuerunt ecclesie, deinceps securius possidere potuissent. Nos  uero per hanc nostram auctoritatem easdem res et mancipia ac telonea ipsius ecclesie, confirmauimus ac roborauimus, ut in posterum rectores ipsius ecclesie absque ullius inquietudine uel iniusta interpellatione quiete teneant et secure possideant. Insuper etiam eidem iam nominato Ynchado episcopo suisque successoribus concessimus atque more paterno per nostram auctoritatem confirmauimus ut nullus comes neque ulla iudiciaria potestas in terra Sancte Marie in ipsa insula consistente ullum censum de terra Sancte Marie accipiat, nec de familia ipsius ecclesie neque de aliis liberis hominibus uel incolis, que rustice Albani appellantur, in ipsa terra Sancte Marie manentibus hoc agere presumant, nec etiam eis quislibet ullam inquietudinem  uel dominationem seu ullum bannum contra legem uel illicitam occasionem facere studeat, neque censum quem dicunt foraticum, neque ripaticum, neque saluaticum, seu ullum redhibitionem de terra Sancte Marie uel de supermanentibus accipere aut exactare audeat. Sed liceat sepe nominato episcopo Ynchado ac successoribus suis quiete ipsam insulam secundum propriam uoluntatem ordinare atque gubernare et in ipsa terra Sancte Marie tam tabernas quam alias suas necessitates sine alicuius redhibitione exercere. Precipimus etiam atque iubemus ut de regali uia ex parte Sancti Germani a Sancto Mederico usque ad locum qui uulgo uocatur Tudella in ruga Sancti Germani, neque in aliis minoribus uiis que tendunt ad monasterium eiusdem prenominati  Sancti Germani, ullus missus dominicus aliquam iudiciariam potestatem ibi exerceat, neque aliquem censum, neque ripaticum, neque foraticum, neque ullum teloneum recipiat; sed missus episcopi secundum propriam uoluntatem ordinet; et aduocatus eiusdem ecclesie tam de ipsa terra Sancti Germani quam de predicta terra Sancte Marie in insula posita rectam ac legalem rationem reddat sine aliqua iudicaria potestate inibi uel banno, nisi in mallo legitimo uel regali placito, sicut Lex ecclesiarum precipit. De liberis autem hominibus qui super terram ipsius supradicte ecclesie Parisiace commanere uidentur, ac eam perseruire noscuntur, uolumus ut sicut in precepto Pippini aui nostri continetur,  nullus in hostem pergat nisi una cum episcopo ipsius ecclesie, uel secundum suam ordinationem remaneat; et neque de ipsis hominibus supra terram Sancte Marie manentibus aliquem censum uel aliquam redhibitionem aliquis de capite eorum accipere presumat que a longo tempore dare consueuerant et futuris temporibus persoluere debent; sed quidquid inde fiscus noster exigere aut sperare potuerit, per omnia pro amore Dei et sancte Dei genitricis Marie prefato Ynchado episcopo suisque successoribus libenter concedimus, et gratuito animo auctoritate nostra confirmamus ut nullam etiam districtionem de hominibus super terram sancte Marie manentibus iudiciaria potestas exercere presumat, nisi, ut supra diximus, in mallo legitimo comitis,  et ibi una cum aduocato Parisiace ecclesie uenire non differant, et rectam rationem ac legalem iustitiam adimplere cogantur. Hec uero auctoritas ut firmior in Dei nomine habeatur, et a fidelibus sancte Dei Ecclesie et nostris diligentius conseruetur, manu propria eam subter firmauimus et annuli nostri impressione signari iussimus.

Durandus notarius ad uicem Frudigisi recognouit et subscripsit.

Datum XIu Kal. Nouembris, anno Christo propitio 7 imperii domni Ludouici piissimi imperatoris. Actum Aquisgrani palatii publice in Dei nomine feliciter. Amen.



XCIII. PRO ECCLESIA PARISIENSI.  
[Apud Baluzium, ibid.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si petitionibus sacerdotum in quibuslibet necessitatibus ecclesiasticis nostra auctoritate subleuandis consulimus, et ad ministerium eorum liberius exsequendum opem ferimus, a summo Pontifice Domino nostro Iesu Christo eterne remunerationis largiri nobis premia non ambigimus. Proinde notum sit omnibus fidelibus sancte Dei Ecclesie et nostris, presentibus scilicet et futuris, quia uir uenerabilis Inchadus Parisiace urbis ecclesie episcopus detulit serenitati nostre quamdam auctoritatem quam  domnus et genitor noster bone memorie Carolus gloriosissimus imperator ad petitionem predecessoris sui Enchenradi ipsius ciuitatis episcopi fieriiussit; in qua continebatur insertum quod per incuriam et negligentiam custodum ipsius ecclesie strumenta chartarum exusta uel concremata siue perdita fuissent, per que scilicet quod plures nobiles uiri pro remedio anime sue res et mancipia ad ipsam delegauerunt ecclesiam, et quod idem genitor noster per eamdem confirmasset auctoritatem ut res et mancipia que in eisdem instrumentis inserta fuerant, et unde predicta ecclesia eo tempore legibus uestita erat, iure ecclesiastico secure et quiete rectores ipsius ecclesie futuris temporibus  tenerent atque possiderent. Petiit etiam predictus Inchadus serenitatem nostram ut pro mercedis nostre augmento et firmitatis studio eidem ecclesie more paterno nostram auctoritatem super hoc negotio fieri iuberemus, per quam modernis et futuris temporibus res et mancipia que per prefata strumenta chartarum eidem tradite fuerant ecclesie, firmiter, quiete, ac secure a prelatis ipsius ecclesie haberentur uel possiderentur. Nos itaque inspecta eadem auctoritate domni et genitoris nostri, libuit nobis eiusdem uenerabilis uiri petitionibus assensum prebere et paterne auctoritati hanc quoque nostram iungere auctoritatem. Precipimus ergo atque iubemus ut omnes res et mancipia que ex liberalitate eidem collate fuerunt ecclesie, nostris et futuris  temporibus per hanc nostram auctoritatem rectores ipsius ecclesie absque ullius inquietudine uel iniusta interpellatione quiete et secure habere uel possidere ualeant. Quod si forte super eisdem rebus ante predictam exustionem a prelatis ipsius ecclesie iure possessis questio orta fuerit, ut pro eis legaliter in foro disceptari necesse sit, ita per hanc nostram auctoritatem eisdem res et mancipia ipsius ecclesie defendantur sicuti per eadem instrumenta, si igni absumpta non fuissent, legibus defendi poterant. Hec uero auctoritas ut firmior in Dei nomine habeatur, et a fidelibus sancte Dei Ecclesie et nostris diligentius conseruetur, manu propria subter firmauimus, et annuli nostri impressione signari iussimus.

Signum Ludouici piissimi imperatoris.


Durandus diaconus ad uicem Fridugisi recognouit.

Data Iu Kal. Nouembr., anno Christo propitio 7 imperii domni Ludouici imperatoris. Actum Carisiaco palatio publiciter in Dei nomine. Amen.





XCIu. PRO MONASTERIO NONANTULANO. Placitum uerone habitum a Rataldo ueronense episcopo, misso Ludouici Pii Augusti, in quo Nonantulani monachi causam obtinent contra Hucpoldum comitem ueronensem. 
[Ex Muratorio, Antiquitates Italice, tom. I, pag. 461.]

Dum in Dei nomine, ciuitate uerona, in iudicio ressedissemus nos Retaldus episcopus, misso domni imperatoris ad singulorum hominum deliuerandas intentiones, ressedentes nobiscum Hucpuldus comis  ipsius ciuitatis, Andreas iudex, et Bonifritus notarius regularis, Draco et Raginpertus scauinis ipsius ciuitatis, uel reliquis; sic ipse Bonifritus notarius, iuxta ut nos illi comendauimus, cepit querere prefati Hucpuldi comitis de parte monachorum Nonantule et silua que nominatur Ostilia, que posita esse uidetur in finibus ipsius ciuitatis ueronensis, portionem illam que fuit quondam Anselmi abbati, et Aidini germani, quarum res que a prefato monasterio deuenerunt: hoc est quartam portionem de super tota ex prefata silua, et medietatem in aliis tribus portionibus, quam a parte regia acquisiuerunt; excepto sorte una, que pertinet ad domum cultile capelle regalis, quod uocabulum est Sancto Laurentio, et alias Sorticella, que uidetur esse de  curte Rouerscelle Anselmi comitis. Et dicebat quod contra legem ipse Hucpuldus eam habet. Hec nos  audientes comendauimus ipsius Hucpuldi, ut inquireret de causa hec si cum legibus haberet, ueniret ad plaido, et qua re melius poterit, eam defendat. Et cum nos illi hoc comendaremus de domni imperatoris iussu, sic ipse Hucpuldus comendauit prefato Raginperto scauino et aduocatore suo, ut exinde inquirere, et ad plaido plainam racionem exinde donared. Posito placito uenientes nos statuto die in corte regi, que dicitur Pociolo, ripa fluuio Mencio, et cum ressedissemus inibi ad caussas audientes, ressedentes nobiscum Andreas episcopus uicentinus, et ipse Hucpuldus comis, Seuodo comis de Mantua, et suprascriptus Andreas iudex, et Bonifritus, Lupus, Bodonicus, et ipse Draco, et Raginpertus scauinus, uel reliqui, sic ipse Bonifritus retulit nobis  de hac causa, et dixit: »Ecce modo plaido est. uolumus scire quid iste Hucpuld comis de ipsa silua, que nominatur Ostilia, que pertinet ad monasterium Nonantule ostendere uult, aut pro qua causa eam contradicit. « Qui et ipse Hucpuld comis et suprascripto Raginpertus aduocatore eius dixerunt, quod nullam racionem iusticiam inuenire potuissent, nec poterint, quomodo quartam partem et medietatem ex tribus portionibus de prefata silua Ostilia exceptis duabus sortibus, quas superius nominauimus a parte predicti monasterii cum lege poterit contradicere. Sic de presenti ipse Hucpold comes per manicias suas de manu eiusdem Bonifritus a parte prefati monasterii reuestiuit. Unde et pro securitate eiusdem monasterii Nonantule, hanc noticiam facere  commonuimus.

    Ego Deusdedit notarius regularis scripsi, anno domni Ludoici imperatoris septimo, pridie Kalendas Aprelis, indictione tertiadecima.
    Ego Rataldus episcopus, misso domni imperatoris manu mea subscripsi.
    Ego Andreas episcopus uicentinus concordans subscripsi.
    Andreas iudex subscripsi.
    Draco subscripsi.
    Raginpertus scauinus subscripsi.
    Ego Hucpuldus comes subscripsi.
    Ego Bonifritus notarius subscripsi.
    Ego Odo comes subscripsi.
    Lupus subscripsi. 
    Bodonicus subscripsi.
    Brandolinus subscripsi [a 2Kb] .





XCu. PRO MONASTERIO INDENSI. 
[Apud Marten., Ampl. Collect., tom. I, ex ms. D. de Louurex.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus, omnibus episcopis, abbatibus, comitibus, uicariis, centenariis, telonariis, actionariis, uel omnibus rempublicam administrantibus, seu ceteris fidelibus sancte Dei Ecclesie et nostris, tam presentibus quam et futuris, notum sit quia concessimus monasterio nostro [a 1Kb] , quod dicitur Inda, quod est dicatum in honore Domini et Saluatoris nostri Iesu Christi, constructum in silua nostra Arduenna,  ubi etiam nunc religiosus uir Benedictus [b 1Kb] abbas preest, et omni congregationi ibidem Deo famulanti, omne telonium, tam de nauibus que per diuersa flumina imperii nostri pro qualibet re discurrunt, quam et de curris et sagmariis necessariis [Forte necessaria] ipsius monasterii uel congregationis ibidem Deo famulantis deferentibus, uel de quolibet alio negotio undecunque fiscus telonium exigere poterat, in integrum concessimus, ut nullus quilibet telonium aut aliquam exactionem accipere aut exigere presumat. Unde hanc nostre auctoritatis preceptionem predicto monasterio et congregationi ibidem degenti fieri precipimus, ut naues, uel curra, et sagmarii, seu quelibet alia uehicula, ad  diuersa negotia ipsius monasterii peragenda, et ad necessitates eius subleuandas, per uniuersum imperium nostrum libere discurrant, et nullus publicus iudex, uel quilibet exactor iudiciarie potestatis, aut telonarius de nauibus aut de omnibus que supra memorata sunt, undecunque uidelicet fiscus telonium exigere potest, ullum telonium, aut ripaticum, aut portaticum, aut pontaticum, aut salutaticum, aut rotaticum, aut pulueraticum, aut cesponticum, aut trauaticum, aut ullum occursum, uel ullum censum, aut ullam retributionem ab eis requirere aut exactare presumat. Sed licitum sit absque alicuius illicita contrarietate uel detentione per hanc nostram auctoritatem, naues, curra, sagmarios, uel cetera uehicula, et homines qui hoc prouidere debent, cum his que deferunt, per uniuersum imperium  nostrum libere atque secure ire et redire, et si aliquas moras in quolibet loco fecerint, aut aliquid mercati fuerint aut uendiderint, nichil ab eis prorsus, ut dictum est, exigatur. Hec uero auctoritas ut pleniorem in Dei nomine obtineat uigorem, et omnibus uerius nostra esse credatur, et diligentius conseruetur, de annulo nostro subter iussimus sigillari.

Durandus diaconus ad uicem Fridugisi recognouit.


Data sexto Idus Februarii [c 1Kb] , anno Christi propitio 8 imperii domni Ludouici serenissimi Augusti, indictione 14. Actum Aquisgrani palatio regio, in Dei nomine feliciter. Amen.



XCuI. PRO MONASTERIO BUCHAuIENSI. 
[Apud Schaten., Annales Paderbornenses, pag. 67.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si sacerdotum et seruorum Dei petitiones, quas pro suis necessitatibus innotuerint, ad effectum perducimus, non solum imperialem exercemus mansuetudinem, uerum etiam ad beate retributionis mercedem  talia nobis facta profutura confidimus. Quapropter notum sit omnium fidelium nostrorum solertie, presentium et futurorum, quia uir uenerabilis Castus abbas ecclesie que uocatur Fiscbechi, cum subiectis ecclesiis in eodem pago Leriga, et cum decima de silua Annueri et Ponteburg, et ceteris ecclesiis in Hesiga et Fenkiga, excepta una ecclesia in Saxlinga, quam concessimus ad parochiam Sancti Pauli reuerti, ad locum qui uocatur Mimigernaford, ubi Gerfridus episcopus preesse uidetur, ueniens ad nos, petiit celsitudinem nostram, ut ipsum sanctum locum pro mercedis nostre augmento sub nostra defensione et immunitatis tuitione reciperemus. Cuius petitioni pro diuino amore adsensimus,  et ita in omnibus, quia iuste et rationabiliter petiit, per hanc nostram auctoritatem confirmare studuimus. Precipientes ergo iubemus ut nullus iudex publicus, neque quislibet ex iudiciaria potestate, seu aliquis ex fidelibus sancte Dei Ecclesie, ac nostris, in ecclesias, aut loca, uel agros, seu reliquas possessiones, quas moderno tempore iuste et rationabiliter possidere uidetur, in quibuslibet pagis et territoriis sitas, uel quidquid etiam deinceps propter diuinum amorem collatum fuerit, ad causas audiendas, uel freda exigenda, aut mansiones et paratas faciendas, aut homines ipsius ecclesie tam ingenuos quam et seruos iniuste distringendos, aut ullas redhibitiones, uel illicitas occasiones requirendas ullo unquam tempore ingredi audeat, uel exactare presumat; quidquid autem de rebus prefate ecclesie fiscus sperare poterat,  totum nos pro diuino amore concedimus, ut perennibus temporibus in alimonia pauperum et stipendia seruorum Dei ibidem Deo famulantium proficiat in augmentum. Quatenus ipsis seruis Dei, qui ibi Deo famulari uidentur, pro nobis et coniuge proleque nostra et stabilitate ipsius imperii nostri a Deo nobis concessi atque conseruandi iugiter Domini misericordiam exorare delectet. Predictam uero abbatiam illius, circumquaque per diuersos pagos  sitam, nemo fidelium nostrorum exinde aliquid abstrahere aut prohibere presumat; quin ei liceat per hanc nostram auctoritatem uerbum predicationis, Domino auxiliante, exercere et ministerium suum pleniter peragere. Et ut hec auctoritas nostris futurisque temporibus Domino protegente ualeat inconuulsa manere, manu propria subscripsimus et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Helisachar recognoui et subscripsi.

Data u Nonas Septembr. anni imperii nostri 8, indictione 14. Actum Aquisgrani palatio regio in Dei nomine feliciter. Amen.



XCuII.  PRO MONASTERIO HORNBACENSI. 
[Histoire de Metz, pag. 23]

In nomine Domini et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum esse uolumus cunctis fidelibus nostris, presentibus scilicet et futuris, quia adiens serenitatem culminis nostri uir illustris Lantbertus comes suggessit nobis, eo quod actor dominicus nomine Nantcarius, ex fisco nostro Franconofurd, proprisset, tempore domini et genitoris nostri Caroli bone memorie piissimi imperatoris, quasdam res, id est, terras et siluas et prata super marcham sita, que est ex monasterio suo, quod dicitur Orombach. Nos  uero hanc rem iussimus inuestigari dilecto filio nostro Lothario imperatori, nec non et Mantfredo illustri uiro. Postea ueniens ad nos Wyrundus, predicti uenerabilis monasterii abbas, eamdem causam nobis suggessit. Nos iterum iussimus Matfredo et alios fideles nostros hanc rem diligenter inquirere. Qui, sicut nobis renuntiauerunt, inuenerunt per Hruotbertur comitem, et ceteros nobiles ac ueraces homines circa manentes, quod predictus Nantcarius cum seruis dominicis iniuste ipsam inuestituram de potestate predicti monasterii abstulisset, et per iustitiam et certitudinem inter nostram et predicti monasterii partem esse debebat, et quod predicta marcha diuisa esset in uia, que dicitur Talanweke  et inde ab Geroldisphad, deinde ad Wisigartaweck, sed et Gheroldus actor noster, qui predictum fiscum nostrum in ministerio habet, interrogatus ab eis, nullam rei certitudinem potuit demonstrare, qualiter ad nostram partem legibus tenere potuisset; et ideo placuit nobis, secundum hanc inquisitionem, eamdem marcham predicto monasterio reddi, sicut inquisitum et testificatum fuit. Proinde hanc auctoritatem preceptionis nostre fieri iussimus, per quam precipimus atque iubemus, ut sicut a fidelibus nostris  inquisitum et nobis nuntiatum est, ita ab hodierno die in potestate predicti monasterii consistat. Et nullam deinceps commotionem aut calumniam aut aliquod impedimentum a parte fisci nostri pars predicti monasterii se habituram penitus pertimescat: et ut hec auctoritas firmior habeatur et a fidelibus nostris uerius certiusque credatur atque conseruetur, de annulo nostro subter eam iussimus sigillari.

Durandus diaconus ad uicem Fridugisi recognouit.

Data uI Idus Ianuarias, anno, Christo propitio, 8 imperii domini Ludouici piissimi Augusti.



XCuIII. PRO MONASTERIO SANCTI GALLI.  
[Apud Neugart., Codex Alemannicus, pag. 179.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Cum iustis seruorum Dei petitionibus, quas nostris auribus insinuauerint, libenter annuerimus, et eas cum Dei auxilio ad effectum peruenire fecerimus, non solum regiam et imperialem consuetudinem exercemus, uerum etiam hoc nobis procul dubio tam ad statum terreni regni corroborandum, quam ad eterne uite beatitudinem capessendam profuturum esse confidimus. Idcirco notum fieri uolumus omnium fidelium nostrorum, tam presentium quam futurorum, solertie, uirum uenerabilem Cozbertum  abbatem ex monasterio S. Galli nostram adisse mansuetudinem, nobisque innotuisse, qualiter tempore Ioannis episcopi et eiusdem monasterii abbatis, uilla que dicitur Uhcinriuda [a 1Kb] , quam Gieta et Lantprehtus filius eius cum appendiciis suis pia largitione per testamenti conscriptionem eidem monasterio contulerunt, ablata esset, et Turigo [b 1Kb] fisco nostro sociata. Unde deprecatus est nos ut super hac re iustissimam inquisitionem facere iuberemus: quatenus id quod ille de predicti monasterii rebus secundum equitatis ordinem habere debuerat, iniuste non amitteret. Cuius petitioni nos assensum prebentes, fecimus ut rogauerat. Et Geroldo [c 1Kb] fideli nostro hanc causam inquirere iussimus, et diligenter inquisitam  nobis renuntiare. Qui reuersus retulit, quia sicut per pagenses loci illius, adhibitis his quibus inter eos maxima fides habebatur, inuenire potuerat, quod predictum monasterium de his rebus unde Cozbertus nobis suggesserat, iniuste spoliatum fuisset. Quam relationem cum audissemus, et eam ueram esse comperissemus, iussimus predictam uillam cum omnibus rebus ad eam pertinentibus, que dudum erepta fuerat, eidem uenerabili monasterio restitui. Sed et idem religiosus uir Cozbertus abbas nostre mansuetudini  suggessit, ut super his rebus restitutis preceptionis nostre confirmationem sibi dare iuberemus. Cuius petitionem, quia rationabilis nobis uidebatur, ad effectum perducere curauimus: statuentes ergo iubemus, ut supra nominatas res Cozpertus predicti monasterii abbas, successoresque eius per hanc nostre auctoritatis confirmationem abhinc in futurum firmissime teneant atque possideant, neque a quolibet fidelium sancte Dei Ecclesie, atque nostrorum, uel a cuiuslibet honoris aut potestatis persona ullo unquam tempore a iure predicti monasterii subtrahatur, sed potius ex hac nostre auctoritatis confirmatione perpetuam sumat firmitatem. Et ut hec auctoritas nostris futurisque temporibus inuiolabilem atque inconuulsam obtineat firmitatem,  annuli nostri impressione eam signari iussimus.

Gundulfus [a 1Kb] ad uicem Fridugisi recognoui et subscripsi.

Data Xu Kal. Mart., anno Christo propitio 8 imperii domni Ludouici piissimi Augusti, indictione 14. Actum Aquisgrani [b 1Kb] palatio regio in Dei nomine feliciter. Amen.



XCIX. PRO BITURICENSI S. SULPITII MONASTERIO. 
[Apud D. Bouquet., Recueil des historiens, tom. uI, pag. 525, ex chartulario eiusdem monasterii.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.


Imperialis celsitudinis moris est petitionibus fidelium nostrorum libenter assensum prebere . . . . . quo dulcius tam priuatis quam publicis studeant inherere obsequiis. Idcirco nouerit experientia atque industria omnium fidelium nostrorum, tam presentium quam futurorum, quod adiens imperii nostri celsitudinem quidam fidelis noster, Raninchus nomine, abbas ex monasterio S. Sulpitii, quod situm est in suburbio Biturige ciuitatis, detulit in nostram presentiam plurima precepta regum, ipsorum munificentia roborata, ac prefato loco collata, quibus continebatur qualiter ad petitionem abbatum atque rectorum prelibati cenobii liberalitate principum concessum est, ut S. Patris Sulpitii reuerentia ac dignitas sub immunitatis tuitione iugiter permanere  debeat: et nulla iudiciaria potestas in rebus eiusdem monasterii aliquo modo damnare, neque intra aut extra ciuitatem in areis, ecclesiis, uel uillis foraticum et rotaticum exigere, aut aliquem seruum uel liberum pro seruitio Domini bannum aliquod facientem distringere [presumat]. Humiliter ergo petiit ut quod sparsim continebatur; et iam quodammodo labefactabatur, nostro precepto colligeremus, ac ueluti in unum complectentes confirmaremus. Placuit itaque mansuetudini nostre saluberrimis eius annuere precibus, et quo magis magisque illic crescat  religio, et pro nobis, coniuge proleque nostra, et pro stabilitate regni nostri seruos Domini illic commanentes ardentius orare delectet. Preceptumque nostre auctoritatis illis fieri iussimus, quo confirmauimus illis nostra deliberatione atque decreto omnia que predecessores nostri loco eidem statuerunt, siue quandiu ibi ordo floruerit monasticus, siue deinceps; tam ea que iam commemorauimus quam ea que preceptis aliis continentur de mercatis et portubus, quam et de urbium areis, et in uillis seruanda tam incolis quam incolabus, ut scilicet, sicut anteriores ac decessores nostri decreuerunt, ita permaneant inconuulsa. Sane constat omnes maxime possessiones iam dicti monasterii donationes esse fidelium, qui predia sua cum mancipiis ob amorem  Domini et S. Sulpitii eidem loco delegauerunt. Quia uero, ut relatu iam nominati abbatis didicimus, sana indulgentia quorumdam ipsa familia in iudicando dicitur legem seruare seruilem, ob hoc quidam ecclesie detrectant, cum sibi aliquotiens iunguntur familie, diuisionem seruare legalem. Unde eidem fideli nostro Ranincho petenti benigne concedimus, ut quandocunque familia S. Sulpitii familie alterius ecclesie per connubium fuerit copulata, nullum faciat preiudicium, quod seruilis conditio legem reuadiare cernitur colonilem: sed omnibus in locis equa secundum legem celebretur diuisio. Insuper et in fiscis nostris, qui ecclesiastici fuisse noscuntur, illud concedimus. Illud et concedere et addere placuit ut quia res ipsius loci sparsim diuiduntur, et plurimi  aduocati mallos per singula loca custodire nequeunt sine presentia regis . . . . . detrimentum non patiantur rerum, neque in ciuitate; quo et tutius ac securius illos Domino militare delectet. Preterea concedimus in uestiaria et calcearia fratrum monachorum, sicut fuerat olim, omnes ferias annuales mercati cum integritate et districtu, ex mercato quoque septimanali illam redhibitionem quam ad ipsum pertinere locum indulsimus. Preterea ut nullus presul, nulla potestas, nec etiam ullus noster mansionarius infra eiusdem monasterii claustra et loca damnare uel mansionare presumat; ut ob sui profectum et quietem ab eis non possit ullo modo nostra diuelli memoria. Et ut nostre ordinationis ac concessionis auctoritas sui uigoris perpetuam obtineat firmitatem,  manu propria subter eam firmauimus, et annuli nostri impressione assignari iussimus.



C. PRO MONASTERIO FULDENSI.
[Apud Schaten, Episcopatus Paderbornensis, pag. 70.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si erga loca diuinis cultibus mancipata, propter amorem Dei eiusque in eis locis sibi famulantes, beneficia potiora largiamur, premium apud Dominum  eterne retributionis nobis rependi non diffidimus. Igitur notum esse uolumus cunctis fidelibus nostris, presentibus scilicet et futuris, quia uenerabilis uir Baderadus episcopus ecclesie, que est constructa in honore sancte Marie semper uirginis et sancti Kiliani, in loco qui dicitur Paderbrunna, missa petitione deprecatus est, ut predictam sedem cum omnibus ad se iuste et legaliter moderno tempore pertinentibus uel aspicientibus sub nostra tuitione, et immunitatis defensione cum rebus et manipiis constitueremus, quod ita et fecisse omnium fidelium nostrorum cognoscat industria. Precipientes ergo iubemus, ut nullus iudex publicus, aut quislibet ex iudiciaria potestate in ecclesias, aut loca, uel agros, seu reliquas possessiones memorate ecclesie,  quas moderno tempore infra ditionem imperii nostris legibus possidet, aut que deinceps in iure ipsius loci uoluerit diuina pietas augeri, ad causas iudiciario modo audiendas, uel freda exigenda, aut mansiones, uel paratas faciendas, aut fideiiussores tollendos, aut homines ipsius ecclesie distringendos, nec ullas redhibitiones, uel illicitas occasiones requirendas, ullo unquam tempore ingredi audeat, uel ea que supra memorata sunt, penitus exigere presumat. Sed liceat memorato episcopo suisque successoribus res predicte ecclesie cum omnibus quas possidet, quieto ordine possidere, et nostro fideliter parere imperio. Quidquid uero fiscus exinde sperare potuerit, totum nos pro eterna remuneratione predicte ecclesie ad stipendia pauperum et  luminaria concinnanda concedimus; qualiter melius delectet clericos in eadem sede degentes pro nobis, coniuge et prole nostra Domini misericordiam exorare. Et ut hec auctoritas per futura tempora melius conseruetur manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Hirminmaris diaconus ad uicem Fridugisi abbatis recognoui.

Data quarto Non. April., anno 9 imperii domni Ludouici piissimi Augusti, indictione 15. Actum Aquisgrani palatio regio in Dei nomine feliciter. Amen.



CI. PRO MONASTERIIS IN URBE SENONENSI.  
[Apud Mabill. Annal. ord. S. Bened., tom. II, pag. 476.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si illius amore cuius munere ceteris mortalibus prelati sumus, soli Deo sub sancta religione militantibus ad laudem honoremque ipsius et ad animarum  salutem supernis angelorum cetibus in eterna beatitudine ascribendarum, terrena commoda subsidii temporalis, sine quibus presens uita transigi non potest, comparamus, ut illi tantummodo sine impedimento, quantum presentis mortalitatis sinit fragilitas, libere deseruiant, cui semel se mancipasse ad laudem obsequiumque ipsius toto uite sue cursu noscuntur; nostri laboris studium et pietatis opus apud Deum nullatenus fore sine fructu credimus, sine quo nec uelle quisquam bene potest, quanto magis perficere. Igitur comperiat omnium fidelium sancte Dei Ecclesie, tam presentium quam futurorum, sinceritas, quia uir uenerabilis Hieremias, sancte Senonice ecclesie archiepiscopus, humili suggestione clementie nostre innotuit, eo  quod [a 1Kb] celle cenobiales episcopii, cui auctore Deo preest, id est cella Sancti Petri, et cella Sancti Ioannis, et cella Sancti Remigii [b 1Kb] , in quibus monachi sub sancta regule disciplina religiosam uitam diuine pietati toto laboris adnisu debent exhibere, uariis casibus diuersisque indigentiis, quibus humana fulcitur fragilitas, ante addicti sub manibus et potestate antecessorum ipsius, urgente omnimoda inopia, longe a suo proposito aberrantes exorbitauerunt, dum uidelicet memoratarum substantia cellarum per diuisionem olim factam imminuta fuisset; et qui preerant episcopi, non habentes unde subsidia sumptuum suis usibus necessaria caperent, ex eisdem cellis, quantum extorquere quibant, dum aliunde sufficientiam habere non possent, dari sibi cogebant:  sicque fiebat ut hi qui deuota stabilitate mentis et corporis ibidem superne pietati laudes persoluere, suamque uitam commendare, pro nostra quoque, coniugis ac liberorum incolumitate, et pro regni diuina nobis miseratione concessi conseruatione, proque totius Ecclesie indulgentia et felici ad eternam beatitudinem peruentione interpellare debebant, dum a monasterii claustris turpiter queritando ea quibus suam tuerentur inopiam, longe lateque uagarent; confuso ordine, quem seruare debebant, non solum eorum causa que premisimus, nobis nichil prodesse poterant, uerum etiam sibi suisque prelatis non absurde plurimum crederentur obesse. Cuius rei gratia, memorati episcopi precibus admoniti, dignum opus supra fieri duximus,  ut, dum adhuc in hoc mortali corpore subsistimus, non solum qui nunc temporis in eisdem locis diuinis cultibus mancipati esse noscuntur; sed illis quoque qui futuris temporibus amore superne sapientie illustrati, eadem ad seruiendum Deo expetierint loca, prospiciamus: quatenus ex eisdem temporalium solatia sumptuum suo ordini congruentia habeant, quibus in hac peregrinatione interim  sustentari queant, donec ad eterne patrie gaudia diuina misericordia uocati ualeant peruenire. Constituentes itaque hoc nostre auctoritatis preceptum, iuxta memorati episcopi petitionem, decreuimus fieri: ut ex rebus, quascunque supra iam nominate celle nunc temporis usibus monachorum ibidem Deo deseruientium deputatas habent, nullus episcoporum, quicunque diuina uocatione per tempora successerit, presumat aliquid subtrahere uel imminuere quolibet argumento uel occasione, neque in beneficium dare, aut suis usibus applicare: sed ita per omnia conseruari studeat, sicuti memoratus episcopus in libelli serie singula loca per ordinem adnotando digessit, et manu sua subscripsit, et in conuentu episcoporum eos qui aderant, subscribere rogauit,  propter cauendas omnimodis contentiones, que futuris temporibus poterant oboriri; sed nec etiam aliud seruitium uel maiora munera inde sibi pro tempore usurpet, preter ea que in libello eodem idem ipse episcopus inserere putauit. Ac ne huius decreti causa in eisdem cenobiis abbates uel monachi constituti contra suum incipiant superbire episcopum, precauimus omnem occasionem amputandam, neque locum diabolo dandum, salua scilicet in omnibus auctoritate et potestate episcopi in cunctis ecclesiastice regule disciplinis: uidelicet ut easdem cellas sub proprio semper regimine gubernans, secundum institutionem sancte regule abbates constituat, et, si necesse fuerit, mutet; praua queque corrigat, superflua resecet, uirtutes nutriat,  eradicet uitia, atque, ut bonus agricola, euellens frutices, Patrum sequens instituta, discernat qualem cuique terre sementem mandare debeat. Hanc autem nostre constitutionis auctoritatem ideo factam, ne religionis ordo in supra scriptis locis, nostris futurisque temporibus confundatur, sed per omnia in Dei seruitio, ad cuius laudem et obsequium conditi sumus, inuiolabiliter in perpetuum conseruetur, ut pleniorem in Dei nomine cunctis temporibus obtineat firmitatem, manu propria subter firmauimus, et annuli nostri impressione signari iussimus.

Signum Ludouici serenissimi Augusti.

Durandus diaconus ad uicem Fridugisi recognoui.


Data Xu Kal. Iunii, anno Christo propitio 9 imperii domni nostri Ludouici serenissimi Augusti, indictione 15. Actum Aquisgrani palatio regio in Dei nomine feliciter. Amen.



CII PRO MONASTERIO ELNONENSI. 
[Apud D. Bouquet., ibid., pag. 530.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Cum locis diuino cultui mancipatis ob diuine seruitutis amorem opem congruam ferimus, et regium morem decenter implemus, et id nobis profuturum  ad eterne remunerationis premia capessenda ueraciter credimus. Idcirco notum esse uolumus cunctis fidelibus sancte Dei Ecclesie et nostris, presentibus scilicet et futuris, quia adiens serenitatem culminis nostri uir uenerabilis Adaleodus abba monasterii sancti Amandi, una cum Aldrico misso nostro, quem ad predictum cenobium direximus ad ordinem regule sancti Benedicti confirmandum; suggesserunt mansuetudini nostre qualiter congregationi confessoris Christi Amandi aliqua de rebus et uillis eiusdem ecclesie deputare et confirmare ad usus et necessitates illorum preiudicaremus. Ideoque ad precationem uel suggestionem predictorum abbatum, Adaleodi uidelicet et Aldrici, imo ob emolumentum anime nostre, coniugis, atque prolium  nostrarum, res subter adnotatas predictis fratribus et congregationi Sancti Amandi ad uictum, uestimenta et calceamenta, seu etiam ceteros usus et necessitates ipsorum, tradere et confirmare decreuimus, et super hanc cessionis auctoritatem hos nostros imperiales apices fieri decreuimus, atque iubemus ut abhinc in futurum a nobis et nostris, Deo dispensante, successoribus, piis oraculis nostris conseruanda mandauimus, quod nos pro eternis capessendis premiis, et memorate congregationi consulendis necessitatibus fecisse et concessisse uestra cognoscat industria; ita duntaxat ut quidquid de ipsis rebus Deo donante per bonum studium poterit haberi uel acquiri, totum in fratrum sine ulla subtractione usibus cedat. Pari etiam nostra imperiali  auctoritate precipimus ac iubemus ut nullus quilibet sancte Dei Ecclesie, presentium uidelicet et futurorum, de predictis et subternotatis rebus inquietudinem aut refragationem uel preiudicium uel uiolentiam facere tentet: sed potius sine ulla subreptione, aut subtractione, uel diminutione atque diuisione, liceat eas eidem congregationi monachorum Deo militantium cum omni integritate inuiolabiliter absque ulla calumnia et contradictione securiter ac perpetualiter habere, possidere et frui. Solummodo uidelicet ad hoc, sicut premissum est, specialiter a nobis sunt pro mercede nostra delegate et confirmate, ut nec humana potestas sine sui periculo discriminis possit eas conuertere, sed semper sub regali et imperiali tuitione irrefragabiliter  salue fratrum usibus consistant: quatenus eiusdem loci deuote Deo amabili congregationi pro nobis ac pro totius imperii huius stabilitate ac pace, nostre pietatis munere adiute, Dominum propensius exorare delectet. Et hec nomina de ipsis rebus, quas illis dari decreuimus: In pago Bracbatensi, in locis nuncupatis Baceroth , Decla, Neonisio et Securiaco, mansi XLuIII; in pago Ostrebantinse, in loco qui dicitur Halciacus, cum appendiciis suis mansi LuIII; in pago qui dicitur Menpiscus, in loco nuncupante Roslar, cum appendiciis suis, mansi CXuIII; mansioniles circa monasterium Iu, et piscationem atque Seoncurtem; et in Flandras mariscos uIII: sed et in pago Laudunensi Barisiacum cum  omnibus appendiciis suis. Insuper censuimus etiam illis dari nonam partem de omni suppellectili eiusdem ecclesie per totas uillas, et possessionem huius cenobii rectoris, id est de annona, de legumine, de feno, de formatico, de porcis, de poledris, de camsilis, de pastis, de uino, de ouis. Et ut hec auctoritas per futura tempora imuiolabilem obtineat firmitatem, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognoui.

Data III Kal. Iulii, anno Christo propitio 8 [a 1Kb] imperii domni Ludouici piissimi Augusti, indictione 15. Actum Stratella uilla in Dei nomine feliciter. Amen.



CIII. PRO MONASTERIO SANCTAE CHRISTINAE. 
[Apud Baluz. Capitul. tom. II, pag. 1422, ex ueteri cod. Longobardico.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Cum petitionibus seruorum Dei iustis et rationabilibus diuini cultus amore fauemus, superni muneris donum nobis a Domino impertiri credimus. Idcirco notum esse uolumus omnibus fidelibus sancte Dei Ecclesie nostrisque, presentibus scilicet et futuris, quia uir uenerabilis Petrus, abbas ex monasterio Sancte Christine, quod est situm prope uillam  nostram Ollonnam, obtulit obtutibus nostris auctoritatem immunitatis domni et genitoris nostri Caroli bone memorie serenissimi imperatoris, in qua continebatur insertum qualiter ipse predictum monasterium cum omnibus rebus et hominibus, quos tam de donatione regum reginarumque quam etiam reliquorum Deum timentium hominum idem monasterium eo tempore legitime possidebat, sub suo munimine et defensione consistere fecit, et eius auctoritate immunitatis hactenus ab inquietudine iudiciarie potestatis idem munitum atque defensatum fuisse monasterium. Et pro firmitatis studio postulauit idem Petrus abbas serenitatem nostram ut paterne auctoritati nostram quoque adderemus auctoritatem. Cuius precibus ob  diuini cultus amorem et uenerationem ipsius sancti loci assensum prebentes, hanc auctoritatem immunitatis nostre eidem monasterio fieri iussimus, per quam precipimus atque iubemus ut memoratum monasterium cum omnibus rebus et hominibus ad se presenti tempore iuste et legaliter pertinentibus uel aspicientibus sub immunitatis nostre defensione modis omnibus consistat, et nullus iudex publicus uel quilibet ex iudiciaria potestate in ecclesias aut uillas, curtes, loca, uel agros, seu reliquas possessiones memorati monasterii, quas moderno tempore iuste et legaliter possidet in quibuslibet pagis uel territoriis infra ditionem imperii nostri,  uel deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, siue fideiussores tollendos, aut homines ipsius monasterii distringendos, nec ullas redhibitiones aut illicitas occasiones requirendum, nostris futurisque temporibus ingredi audeat, uel ea que supra memorata sunt penitus exigere presumat. Sed liceat memorato abbati eiusque successoribus res predicti monasterii . . . . . . sicut in precepto domni et genitoris nostri continetur, sub immunitatis nostre defensione quieto ordine possidere et nostro fideliter parere imperio; quatenus congregationi ibidem Deo famulanti pro nobis et coniuge proleque nostra uel pro stabilitate  totius imperii nostri a Deo nobis concessi atque conseruandi iugiter Domini misericordiam exorare delectet. Et ut hec auctoritas nostris futurisque temporibus ualeat inconuulsa manere, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognouit.

Datum Iu Kalend. Octobris, anno Christo propitio 9 imperii domni Ludouici piissimi Augusti, indictione prima. Actum Cispiacho in Ardna in Dei nomine feliciter. Amen.



CIu. PRO ECCLESIA S. uICTORIS MASSILIENSIS.  
[Apud D. Bouquet, Recueil des historiens, tom. uI, pag. 532, ex chartario huius ecclesie.]

In nomine Dei et Saluatoris nostri Iesu Christi, Ludouicus diuina ordinante prouidentia imperator Augustus, omnibus fidelibus sancte Dei Ecclesie et nostris, uel cunctis ministerialibus rempublicam administrantibus tam presentibus quam et futuris.

Notum esse uolumus uestre industrie qualiter uir uenerabilis Theodbertus episcopus Massiliensis adiens serenitatem culminis nostri, gestans in manibus quamdam auctoritatem domni genitoris nostri Caroli prestantissimi imperatoris, in qua continebatur insertum qualiter ecclesie sancti uictoris mar tyris, ubi sacratissimum corpus eius humatum est, concessisset teloneum de uilla que dicitur Leonio,  quidquid fiscus regius exinde exigebat tam de sale quam et de aliis conditionibus, nec non et teloneum de nauibus ab Italia uenientibus, que ad eamdem ecclesiam arripare uidentur, ut quidquid ad publicum opus uel ad fiscum regium exinde consuetudo fuit exactare, ad predictam ecclesiam sancti uictoris martyris Massiliensis, uel ad rectores eius concederemus. Quapropter precibus quibus ualuit nostram exorauit clementiam ut, paternum morem sequentes, nostram etiam auctoritatem predicta ecclesia, in qua ipse Deo auctore episcopus preest, habere mereretur. Cuius precibus aurem accommodantes, hos nostros imperiales apices fieri iussimus,  per quos precipimus atque iubemus ut, quemadmodum domnus et genitor noster predicte concessit ecclesie, ita et deinceps in perpetuum firmum et stabile permaneat, et nullus quilibet ex iudiciaria potestate aliquod teloneum de supradictis locis exactare aut requirere, uel ullam contrarietatem erga predictam ecclesiam Sancti uictoris eiusque rectores facere aut ingerere presumat; sed nostris futurisque temporibus inuiolabiliter conseruetur. Et ut hec auctoritas firmitatis nostre per futura tempora inuiolabilis conseruetur, annuli nostri impressione signari iussimus.

Signum domni Ludouici imperatoris serenissimi.

Data Kal. Nouembris, anno Christi propitio [9] imperii domni Ludouici piissimi Augusti, indictione  prima. Actum Isemburgo palatio regio.



Cu. PRO MONASTERIO SANCTI AMANDI. 
[Apud Mabill., Act. SS. Ord. S. Bened. sec. Iu, part. I, pag. 66.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Cum locis diuino cultui mancipatis ob diuine seruitutis amorem opem congruam ferimus, et regium morem decenter implemus, et id nobis profuturum ad eterne remunerationis premia capessenda ueraciter credimus. Idcirco notum esse uolumus cunctis fidelibus sancte Dei Ecclesie et nostris, presentibus  scilicet et futuris, quia adiens serenitatem culminis nostri uir uenerabilis Adaleodus abba, monasterii Sancti Amandi, una cum Aldrico misso nostro, quem ad predictum cenobium direximus ad ordinem regule sancti Benedicti confirmandum; suggesserunt mansuetudini nostre qualiter congregationi confessoris Christi Amandi aliqua de rebus et uillis eiusdem ecclesie deputare et confirmare ad usus et necessitates illorum preiudicaremus. Ideoque ad precationem uel suggestionem predictorum abbatum, Adaleodi uidelicet et Aldrici, imo ob emolumentum anime nostre, coniugis atque prolium nostrarum, res subter adnotatas predictis fratribus et congregationi Sancti Amandi ad uictum, uestimenta et calceamenta, seu etiam ceteros usus et  necessitates ipsorum, tradere et confirmare decreuimus, et super hanc cessionis auctoritatem hos nostros imperiales apices fieri decreuimus, atque iubemus, ut abhinc in futurum a nobis et nostris, Deo dispensante, successoribus, piis oraculis nostris conseruanda mandauimus, quod nos pro eternis capessendis premiis et memorate congregationi consulendis necessitatibus fecisse et concessisse uestra cognoscat industria, ita duntaxat ut quidquid de ipsis rebus Deo donante per bonum studium poterit haberi uel acquiri, totum in fratrum sine ulla subtractione usibus cedat. Pari etiam nostra imperiali  auctoritate precipimus, ac iubemus, ut nullus quilibet sancte Dei Ecclesie, presentium uidelicet et futurorum, de predictis et subter notatis rebus inquietudinem aut refragationem uel preiudicium uel uiolentiam facere tentet: sed potius sine ulla subreptione, aut subtractione, uel diminutione, atque diuisione, liceat eas eidem congregationi monachorum Deo militantium cum omni integritate inuiolabiliter absque ulla calumnia et contradictione securiter ac perpetualiter habere, possidere et frui. Solummodo uidelicet ad hoc, sicut premissum est, specialiter a nobis sunt pro mercede nostra delegate et confirmate, ut nec humana potestas sine sui periculo discriminis possit eas conuertere, sed semper sub regali et imperiali tuitione irrefragabiliter  salue fratrum usibus consistant: quatenus eiusdem loci deuote Deo amabili congregationi pro nobis ac pro totius imperii huius stabilitate ac pace, nostre pietatis munere adiuti, Dominum propensius exorare delectet. Et hec nomina de ipsis rebus quas illis dari decreuimus. In pago Bracbatinsi, in locis nuncupatis Baceroth , Decla, Neonifio, et Securiaco, mansi XLuIII. In pago Ostrebantinse, in loco qui dicitur Halciacus, cum appendiciis suis mansi LuIII. In pago qui dicitur Menpiscus, in loco nuncupante Roslar, cum appendiciis suis, mansi CXuIII. Mansioniles circa monasterium Iu, et piscationem atque Seoncurtem; et in Flandras mariscos uIII. Sed et in pago Laudunensi Barisiacum cum omnibus appendiciis suis. Insuper censuimus etiam  illis dari nouam partem de omni supellectili eiusdem ecclesie per totas uillas, et possessionem ipsius cenobii rectoris, id est de annona, de legumine, de feno, de formatico, de porcis, de poledris, de camsilis, de pastis, de uino, de ouis. Et ut hec auctoritas per futura tempora inuiolabilem obtineat firmitatem, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognoui.

Data III Kal. Iulii, anno Christo propitio 8 imperii domni Ludouici piissimi Augusti, indictione 15. Actum Stratella uilla in Dei nomine feliciter. Amen [a 1Kb] .



CuI.  PRO MUTINENSI EPISCOPO. 
[Apud Muratori, Antiquitates Italice, tom. I, pag. 771.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si petitionibus sacerdotum ac seruorum Dei, diuini cultus amore, aurem accommodamus, id non solum ad stabilitatem regni nostri, uerum etiam ad eterna premia facilius assequenda plurimum pertinere confidimus. Idcirco notum fieri uolumus omnibus  fidelibus sancte Dei ecclesie ac nostris, presentibus scilicet et futuris, qualiter uir uenerabilis Deusdedit ecclesie Mutinensis episcopus, quia pro senectute et infirmitate corporis ad nos peruenire non poterat, misit quemdam presbyterum suum, nomine Willihianum, per quem nobis suggessit petendo de rebus ad ecclesiam suam pertinentibus, quas reges Langobardorum propter amorem et timorem Dei et Domini nostri Iesu Christi, et sancti Geminiani confessoris eius, eidem ecclesie uel donauerunt, uel ab aliis datas confirmauerunt, ut inspectis eorumdem regum preceptis et confirmationibus, easdem res siue possessiones ad eamdem ecclesiam nostre auctoritatis precepto confirmaremus. Cuius petitioni, quia iusta et ratione subnixa  uidebatur, aurem libenter accommodare et assensum prebere nobis placuit. Inspectis igitur et relectis predictorum regum Langobardorum preceptis uel confirmationibus, complacuit nobis, donationes et concessiones siue confirmationes eorum hoc nostre auctoritatis precepto iuxta petitionem memorati episcopi ad eamdem ecclesiam confirmare. Id est in primis confirmationem, quam Cunipertus rex fecit ad ecclesiam Sancti Geminiani de uilla Poziolo, siue tributum, uel succidiales [a 1Kb] , atque angarias, quas serui eiusdem Sancti Geminiani ad ipsum casalem laborandum et excolendum habuerunt. Similiter et preceptum quod fecit Liutprandus rex ad suprascriptam ecclesiam de seruis et aldionibus ad ius ecclesie Sancti Geminiani pertinentibus, et in fine Salestina  residentibus in uillis quarum uocabula sunt Galaniticum, Gabellum Castellum, cum suis piscariis, quod fuit ab antiquo tempore Massa Sancti Geminiani: super quibus est preceptum Ratgisi regis nobis ostensum. Est similiter et Desiderii: nec non et preceptum Hildeprandi regis, quod fecit ad ecclesiam Sancti Geminiani propter petitionem Ioannis episcopi de ecclesia Sancti Petri intra muros ciuitatis Geminiane, que nunc Noua uocatur, cum omnibus rebus atque appendiciis, que ad ipsam ecclesiam pertinent, uel quod ibi iuste acquisitum fuerit. Similiter et donationem quam fecit pie recordationis domnus et genitor noster Carolus imperator de Plebe Sancti Thome, que est posita in Gandaceto iuxta fluuium Lama, cum omnibus sibi  pertinentibus, siue canonica atque decima. Similiter donationem, quam fecit domnus genitor noster Carolus imperator, petente Geminiano Mutinense episcopo, de Molendino prope stratam cum acceptione sua siue aquario, qui pertinebat ad curtem regis ciuitatis Noue: nec non et res quas duo Romani homines, Gondolus uidelicet et Constantinus, et eorum uxores Maria et Agnita ad ecclesiam Sancti Geminiani  donauerunt. Item Oratorium sancti Apolenaris in Stagnano situm intra Iudiciaria Montebeliensi, siue oratorium Sancti Domnini constructum prope Cluxiam super flumen Nizianam, nec non et Oliueta iuxta muros Castri Montebeliensis posita, et ad eamdem ecclesiam pertinentia. Has res siue possessiones memorate Mutinensis ecclesie, uel Sancti Geminiani iuxta petitionem predicti uiri uenerabilis et oratoris nostri Deusdedit episcopi, quas reges uel donauerunt uel confirmauerunt, siue alii deuoti ac Deum timentes homines ad eamdem ecclesiam solemni donatione contulerunt, et modo in eiusdem ecclesie iure tenentur, uel inde iniuste ac uiolenter abstracta erunt, isto nostre auctoritatis precepto ad eamdem ecclesiam confirmare placuit. Quapropter  precipimus atque iubemus ut nullus Iudex publicus, uel comes, uel gastaldus, siue qualibet potestate predicta persona memoratum episcopum uel successores eius, atque ecclesie Sancti Geminiani de suprascriptis rebus ac possessionibus, quas supranominati reges ad eamdem ecclesiam confirmauerunt, et nos hac nostra auctoritate confirmamus, inquietare aut iniuste pulsare, aut aliquid ex iis contra rationis ordinem abstrahere, aut alienare, aut eis calumniam ingerere presumat; sed liceat eas memorate ecclesie et rectoribus sub nostra successorumque nostrorum defensione, quieto ordine tenere ac possidere absque cuiuslibet, sicut iam diximus, iniusta contradictione. Concessimus etiam hoc priuilegium memorate ecclesie, ut si post decessionem  episcoporum ipsius sedis talis in clero inuentus fuerit, qui secundum canones episcopatus honorem et officium habere possit, licentiam habeant eligendi inter se. Et ut hec auctoritas firmior habeatur, et nostris ac futuris temporibus Domino protegente ualeat inconuulsa manere, manu propria subscripsimus, et eam de annulo nostro subter sigillari iussimus, uiolatorem duabus libris auri obryzi condemnantes.

Signum Ludouici serenissimi imperatoris.

Durandus diaconus ad uicem Fridugerii recognoui.

Et data sub uI Idus Februarias, anno, Christo propitio, 9 imperii domni Ludouici piissimi Augusti, ac indictione 15. Actum Aquisgrani, palatio regis, in  Dei nomine feliciter. Amen.



CuII. PRO MONASTERIO PRUMIENSI. 
[Apud Marten., Ampl. Collect., tom. I, pag. 79, ex chartario Prumiensi.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Si enim ea que fideles imperii nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et in postmodum iure firmissimo mansurum esse uolumus. Idcirco nouerit omnium fidelium nostrorum, tam presentium quam et futurorum sagacitas, quia uir uenerabilis Tancradus abbas ex monasterio quod dicitur Prumia, constructum in honore Domini et Saluatoris nostri Iesu Christi, nobis suggessit, eo quod cum quodam homine nomine Fulcberto de quibusdam rebus commutationem fecisset, pro ambarum partium opportunitate. Dedit igitur predictus uir uenerabilis Tancradus abbas  ex ratione predicti monasterii, una per consensum et conhibentiam monachorum ibidem degentium, prefato Fulberto ad proprium suum perpetualiter ad habendum, quasdam res que sunt in pago Warmacinse, in uilla que dicitur Flaconheim mansos duos cum domibus, edificiis, terris, uineis, pratis, siluis, pascuis, adiacentiis, exitum et regressum, uel quantumcunque in eadem uilla de ratione predicti monasterii presenti tempore ibidem legitime habere dignoscitur. Et econtra in compensatione harum rerum dedit predictus Fulbertus ex proprio suo prescripto monasterio, omnique congregationi ibidem Deo per tempora militanti, quasdam res que sunt in eodem pago, in uilla que dicitur Glaolfesheim mansum unum, et in alia uilla, que  dicitur uillarie mansum unum, nec non et in tertio loco in uilla nuncupante Leiwrdesheim, curtilem unum, similiter et in quarto loco in uilla cuius uocabulum est Huccunheim, duas partes de iurnale cum terminis et laterationibus suis. Has uero res cum domibus, edificiis, terris, uineis, pratis, siluis, pascuis, adiacentiis, exitum et regressum, uel quantumcunque in predictis locis presenti tempore legitime habere et possidere dignoscitur. Unde et duas commutationes pari tenore conscriptas, manibusque bonorum hominum pre manibus se habere professus est, sed pro integra firmitate petiit celsitudinem nostram, ut ipsas commutationes denuo per nostrum mansuetudinis preceptum confirmare deberemus. Quorum petitionibus denegare noluimus assensum,  sed sicut unicuique fidelium nostrorum iuste petentium, ita nos illis concessisse atque confirmasse cognoscite. Precipientes ergo iubemus, ut quidquid pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat, et faciat quidquid uoluerit. Et ut hec auctoritas per futura tempora inuiolabilem obtineat firmitatem, et ab omnibus melius credatur atque conseruetur, annuli nostri impressione signari iussimus.

Durandus diaconus ad uicem Fridegisi recognoui.

Data Idus Octobris, anno Christo propitio 10 imperii domni Ludouici piissimi Augusti, indictione  prima. Actum Aristallio palatio regio, in Dei nomine feliciter.



CuIII. PRO EODEM MONASTERIO. 
[Apud Marten., ibid., ex chartario Prumiensi.]

In nomine Domini et Saluatoris nostri Iesu Christi, Ludouicus diuina ordinante prouidentia imperator Augustus.

Si enim ea que fideles imperii nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et hoc inpostmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum,  industria, quia uir uenerabilis Hildoinus abbas sacrique palatii nostri summus capellanus innotuit celsitudini nostre, eo quod religiosus uir Tancradus abbas monasterii Prumiacensis, cum quodam homine nomine Opillonem, de quibusdam mancipiis commutationem fecissent. Dedit igitur predictus uir uenerabilis Tancradus ex ratione prefati monasterii sui Prumiacensis, quod est constructum in honore Domini et Saluatoris nostri Iesu Christi, consentiente eiusdem congregatione prefati monasterii, predicto Opiloni mancipia septem his nominibus, Theotharium, Grimoldum, Theotgaudum, Werintrudim, Gozam, Hunlindam, Bertrudam. Et econtra in compensatione horum mancipiorum dedit predictus Opilo ex suo proprio ad iam dictum monasterium  mancipia XIIII his nominibus, Germundum, Reginerum, Nortbertum, Bernoldum, Thiedoldum, Hautmarum, Winigodum, Rotgerum, Wigiradum, Bumannum, Willisuindam, Thieodulfum, Theotlindam, Anstilam. Unde et duas commutationes pari tenore conscriptas, manibusque bonorum hominum roboratas, se pre manibus habere professi sunt. Sed pro integra firmitate petierunt celsitudini nostre, ut ipsas commutationes denuo per nostrum [Forte nostre] mansuetudinis preceptum plenius confirmare deberemus, quorum petitionibus denegare noluimus, sed unicuique fidelium nostrorum iuste petentium ita nos concessisse atque in omnibus confirmasse cognoscite. Precipientes ergo iubemus, ut quidquid  pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat, ut quidquid exinde facere uoluerit, libero in omnibus perfruatur arbitrio faciendi quidquid elegerit. Et ut hec auctoritas firma habeatur, et per futura tempora melius conseruetur, de annulo nostro subtus iussimus sigillari.

Durandus diaconus ad uicem Fridegisi recognouit.

Data Iu Kal. Septembris, anno Christo propitio 10 imperii domni Ludouici piissimi Augusti, indictione 1. Actum Construentes [Forte Confluentes] super Mosellam, in Dei nomine feliciter. Amen.



CIX. CONFIRMATUR COMMUTATIO FACTA INTER BERNOLDUM EPISCOPUM ARGENTINENSEM ET ERCHANGARIUM COMITEM NORDGOuIAE. 
[Apud Grandidier, Histoire de l'Eglise de Strasbourg, tom. II, pag. 174, ex chartulario membranaceo abbatie Andlauiensis seculi XIu [a 1Kb] .]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si enim ea que fideles imperii nostri pro eorum opportunitatibus inter se commutauerunt, nostris confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium  nostrorum, presentium scilicet et futurorum, industria, quia uir uenerabilis Bernoldus Strazburgensis ecclesie episcopus, nec non et uir illuster Erkingarius comes [b 1Kb] accedentes ad aures clementie innotuerunt celsitudini nostre quod pro ambarum partium opportunitate aliquas res et mancipia inter se commutassent. Dedit igitur predictus Bernoldus episcopus ex ratione predicte ecclesie sue eidem Erkingario ad suum proprium ad habendum in pago Alsacense in uilla et marcha, que dicitur Bodolesuillare, siue Pleanungouillare [c 1Kb] omnes res quantumcunque in ipsa uilla . . . ex ratione episcopatus sui habere uidebatur, cum mancipiis duodecim, his nominibus Ello, Fridalind, Hildim, Willaran, Engilbert, Odalgart, Antbert, Amalgart, Adalgart, Regingart,  Adaltrud, Willigart. Et e contra in compensatione huius rei dedit prefatus Erkingarius comes ex suo proprio memorato episcopio ad partem ecclesie sue in eodem pago in locis nuncupantibus, id est, in Duminheim [d 1Kb] areales duas cum casis et granea, et de terra arabili iugera quadraginta sex, et de pratis ad  carra decem: in uilla Liutpoleshaim [e 1Kb] , areales duas cum casa una, de terra arabili iugera triginta duo, prata ad carra duo: in uilla Wittinishaim [f 1Kb] , areale unum cum casa dominicata et granea, de terra arabili iugera septuaginta quinque, prata ad carra decem, de silua quasi iugera septem, et pomarium unum: ad Creacheshaim [g 1Kb] , Hobam [h 1Kb] unicam: ad Platpoteshaim [i 1Kb] , areale cum casa una, de terra arabili iugera quindecim, prata ad carra quatuor, et goldmarcha [i 1Kb] , et insuper mancipia duodecim, his nominibus; uulpot, Winigelt, Ratini, Raduich, Hunboldus, Frenkin, Freidin, Hucbert, Rinhart, Deganolt, Hitto, Adalger. Unde et duas commutationes pari tenore conscriptas, manibusque bonorum hominum roboratas pre manibus se habere professi  sunt. Sed pro integra firmitate petierunt celsitudini nostre, ut ipsas commutationes denuo per nostre mansuetudinis preceptum plenius confirmare deberemus, quorum petitionibus denegare noluimus, sed sicut unicuique fidelium nostrorum iuste et rationabiliter petentium ita nos illis concessisse, atque in omnibus confirmasse cognoscite. Precipientes ergo iubemus ut quidquid pars iuste et legaliter alteri contulit parti, deinceps per hanc nostram auctoritatem iure firmissimo teneat atque possideat, et quidquid exinde facere uoluerit, libero in omnibus perfruatur arbitrio faciendi. Et ut hec auctoritas firmior habeatur, et per futura tempora melius conseruetur, de annulo nostro subter iussimus sigillari.

Durandus diaconus ad uicem Fridugisi [k 1Kb] recognoui.


Data . . . . . [l 1Kb] anno, Christo propitio, decimo imperii domni Ludouici piissimi Augusti, indictione prima. Actum Franconofurd palatio regio, in Dei nomine feliciter. Amen.



CX. PRO MONASTERIO SANCTAE GRATAE IN DIeCESI URGELLENSI. 
[Apud Baluzium, in App. ad Marc. Hisp., pag. 767.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si illius amore cuius munere ceteris mortalibus prelati sumus petitionibus seruorum Dei iustis et rationabilibus annuimus, et loca diuino famulatui consecrata congruis munificentie nostre beneficiis ad diuinum cultum uberius exsequendum opem ferimus, premium nos a Domino remunerari fideliter credimus. Igitur ad industrie notitiam fidelium nostrorum,  tam presentium quam et futurorum perlatum esse uolumus qualiter Matfredus comes uir illuster adiens serenitatem culminis nostri, gestans in manibus quasdam preceptiones quas dudum in Aquitania constituti cuidam uenerabili Possedonio Orgeletane sedis episcopo fieri iusseramus, in quibus continebatur insertum quod aliqua loca erema ad monasteria construenda siue monachos congregandos concesseramus, ita uidelicet ut post eius obitum monachi in eisdem locis degentes, quibus construere optabat, abbatem inter se haberent licentiam eligendi, suggerens predictus Possedonius episcopus per eumdem Matfredum fidelem nostrum ut monasterium quod idem episcopus reedificauerat, quod dicitur sancta Grata, quod est situm super fluuium Bosegia,  dicatum in honore sancte Dei genitricis Marie semper uirginis, et cellulam eidem monasterio subiectam, que dicitur Sanctus Fructuosus, cum omnibus appendiciis suis, uel quidquid presenti tempore monachi in predictis locis degentes tenent uel possident, uel in postmodum ex locis eremis atque incultis construxerint, sub nostra potestate imo tuitione atque dominatione reciperemus, et ita monachi uel res ibidem pertinentes nostri proprii essent sicut cetera monasteria infra Septimaniam nostra esse constant, et ex nostra auctoritate licentiam eis concederemus a modo eligere abbatem qualemcunque uoluerint. Quorum petitionem, quia iustam et rationabilem esse cognouimus, libenter assensum prebuimus; et predictum monasterium  cum predicta cellula et appendiciis suis et monachos ibidem degentes uel omnes res ad idem monasterium presenti tempore pertinentes, uel que deinceps ex locis eremis atque incultis ad eorum usus aspexerint, ad nostrum opus recepimus, ita uidelicet ut sub nostra imo eorum dominatione consistant. Propterea has nostre auctoritatis litteras monachis  ex predicto monasterio fieri iussimus; per quas fidelibus nostris notum fieri uolumus ut memoratum monasterium cum prefata cellula et appendiciis suis uel cunctis rebus, sicut superius insertum est, nostrum proprium esse cognoscant, et sub nostra defensione atque tuitione consistat. Et nullus episcopus, aut comes, uel missus discurrens ibi aliquam dominationem aut tyrannidem potestatem exerceant, nisi quemadmodum canonica auctoritas iubet. Et ideo, quia iam prefatum monasterium nostrum esse constat, concedimus ibidem monachis sub sancta regula degentibus ut non solum presentaliter elegendi licentiam habeant abbatem, uerum etiam in futurum; ut quando quidem diuina uocatione abbas subrogatus fuerit, uel alii qui per tempora  fuerint ab hoc seculo migrauerint, secundum regulam sancti Benedicti licentiam habeant inter se elegendi abbates: qualiter monachi ibidem Deo militantes securius et quietius uitam monasticam degentes pro nobis et coniuge proleque nostra Domini misericordiam attentius exorare ualeant. Et ut hec auctoritas per curricula annorum inuiolabilem atque inconuulsam obtineat firmitatem, et a fidelibus sancte Dei Ecclesie et nostris uerius certiusque credatur et melius conseruetur, eam de annulo nostro subter iussimus sigillari [a 1Kb] .

Durandus diaconus ad uicem Fridugisi recognoui.

Data XI Kalendas Iulias, anno Christo propitio 10 imperii domni Ludouici serenissimi Augusti, indictione prima. Actum Franconofurd palatio regio  in Dei nomine feliciter. Amen.



CXI. [b 1Kb] PRO MASONIS MONASTERIO. 
[Apud D. Bouquet., ibid., p. 535. ex Ludou. Laguille, in probat. Historie Alsatie, pag. 15.]

In nomine [domini Dei] et Saluatoris nostri, Iesu Christi, Ludouicus diuina repropitiante [c 1Kb] clementia imperator Augustus

Quia nostrum est cuncta loca regni nostri ad laudem et ad gloriam Dei constructa defendere et stabilire, precipimus ut abbatiam in parte uosagi a quodam principe uiro nobili, unde etiam nomen traxit, quod uocatur uallis Masonis , fratre uidelicet ducis Lutfridi et Eberardi, qui Morbach construxit in honore pretiosi martyris atque pontificis Leudegarii, fundatam, nulla deinceps hominum persona presumat destruere uel inquietare, atque ulla freda, haribanna, opera reuisoria, stipendia, siue aliquas exactiones de familia uel de possessionibus eiusdem ecclesie indeficientis  requirat uel extorqueat, neque aliquid de omnibus illis que prefato loco donata sunt uel donanda erunt, auferre uel diminuere: sed omnia libere, integre et inconcusse ibidem Deo famulantibus in perpetuum deseruiant. Si quis autem de bonis eiusdem ecclesie sibi quidquam uelit attrahere falsa causarum affirmatione, omnino non liceat, nisi in presentia primatuum regni, ne locus falsa occasione deprimatur. Aduocatis uero, quos nescimus quales futuri sint, ex parte Dei et nostra imperamus, ut nullos subaduocatos, exactores, nullosque legatos in eodem loco uel in cunctis eius appendiciis ponant uel habeant: sed ipse aduocatus, cui nos uel successores nostri bannum super abbatiam eamdem dabimus, illius ecclesie locis benigne prouideat, et  semel in anno publicum placitum apud uillam que uocatur Gowenheim, ubi sedes est iudiciaria totius abbatie, teneat, cum illis tamen qui quod iustum est sciant et diligant, et ibi omnibus iniuriam passis secundum idoneos eiusdem populi iudices ceterorumque consensum iustitiam faciat: nec aliquis de tota familia, diues seu pauper, terra sua et iure suo priuetur, nisi in predicto loco communi sapientum iudicio: et in ipsa die publici placiti abbatissa aduocato et suis seruitium honeste exhibeat et det: et quidquid uel ubicunque ipse aduocatus in abbatia placitando acquisierit, abbatissa duas partes accipiat, ille tertiam. Clerici uero et illi laici qui genere et morum honestate familie presunt, et ecclesie presunt, ad nullum seruitium seruile cogantur, uel in corpore, uel  in rebus eorum; sed abbatisse fideliter ac deuote famulentur, quos et ipsa non ut seruos, sed ut mater filios tractare debet. Ut autem successores nostri reges uel imperatores curam eiusdem ecclesie habeant, constituimus ut quotiescunque rex uel imperator Romanus Basileam ueniat, quelibet hoba uel mansus ad seruitium eius XII nummos persoluat. Quecunque ergo potens persona, aduocatus, siue alius quisquam hec decreta nostra infregerit, ira Dei, et omnium sanctorum, et tremendi iudicii, et nostra contremiscat, et aut fines regni exeat, aut triginta libras auri optimi ad fiscum regis, restituto prius ecclesie damno persoluat. Hec autem sunt nomina uillarum et locorum in quibus prefata ecclesia habet proprietates et possessiones extra uallem,  que uallis tenens bannum et munia, protenditur a Gowenheim usque ad summitatem montis Grazonis, Brunhobetum, Giltewillre, Dannamaria, Werza, Boyseigum, Rotbach, Balderchedorff, Spechbach, Rollingum, Morschuiller, Zullensheim, uespach, Stennenbrun, Bruchbach, Richenesheim, Mullenhusen, Enisigesheim, Uffholtz, Herlichesheim, Ongersheim, Sigoltesheim, Langenheim, Sigenesheim.

Simeon diaconus ad uicem Fridugisi archicancellarii recognoui.

Data XI Kalendas Iulias, anno Christo propitio 10 imperii domini piissimi Augusti, indictione 1. Actum Francofurt palatio feliciter. Amen.



CXII. PRO MONASTERIO CORBEIAE NOuAE. 
[Apud Mabill., Act. SS. ord. S. Bened., sec. Iu, part. I, pag. 524.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Neminem fidelium nostrorum dubitare credimus, quam magnum quondam domnus et genitor noster Carolus Christianissimus imperator cum Saxonibus subiit laborem, ut eos ad agnitionem uere fidei adduceret: quod et diuina gratia cooperante, sicut optauit, effecit. Nos uero in eius solio superni Numinis dono sublimati, cuidam uenerabili uiro Adalhardo  seni abbati ex monasterio cuius uocabulum est Corbeia, in eadem prouincia Saxonia ob mercedis nostre augmentum monasterium construere iussimus, et ad idem cenobium dedicandum ex sacro palatio a capella nostra misimus uenerabiles ac sacrosanctas reliquias beati Stephani protomartyris, super Wiseraa, in uilla regia, in loco nuncupante dudum Huxori: ut quia auctore Deo predictus diue memorie domnus et genitor noster in eadem gente primum Christiane religionis fidem confirmauit; ita et nos ad augmentandum solidandumque eiusdem fidei uigorem, primum monachice religionis ordinem illic seruandum tenendumque constituimus: quod ita opitulante Omnipotentis gratia ad effectum rei peruenit, et predicto monasterio  ideo Corbeia nomen impositum est, eo quod de antiquo quodam monasterio Corbeia predicto Adalhardo abbati seni, cui hanc curam commiseramus . . . assumpto secum germano suo Walone cum ceteris quantis et quibus oportebat monachis, infra eamdem prouinciam locum aptum et congruum eligerent: atque ibi, prout opportunius esse potuisset, prefatum monasterium stabilirent atque construerent. Idcirco placuit excellentie nostre ut predictam uillam, que dicitur Huxori, cum omnibus finibus uel terminis suis, et cum siluis, terris, aquis aquarumque decursibus, cum omnibus adiacentiis et appendiciis suis ad idem monasterium per hanc auctoritatem iure perpetuo conferre, et de nostro iure in ius et dominationem predicti monasterii  presentialiter tradere: nec non et res seu possessiones que a Deum timentibus, uel Deum diligentibus Saxonibus infra ipsam Saxoniam ad hoc opus inchoandum uel adiutorium prestandum collate sunt, per hanc auctoritatem confirmare, etiam et res que ad antiquiorem Corbeiam tradite fuerunt infra ipsos supradicte Saxonie fines, in terris, siluis, campis, pratis, pascuis, aquis aquarumue decursibus propriis uel communibus, domibus ac edificiis, uel prius habitis, uel postea constructis; mancipiis quoque diuersi generis uel conditionis, mobilibus uel immobilibus, datum uel traditum fuit, cum omni integritate ad predictum monasterium una cum consensu prefati abbatis uel congregationis  eius celebri donatione contulimus, et perpetuo monachis ibidem Deo militantibus, ad possidendum fruendumque concessimus atque confirmauimus. Ideo autem ita fieri debere rationabile iudicauimus, ut quia constabat predictum locum ex monasterii prioris Corbeie monachis constructum esse, et quia in omni loco uni Domino seruitur, uni Regi militatur, dignum erat ut possessiones ille eorumdem monachorum obsequiis deputarentur, qui infra ipsam prouinciam eiusdem monasterii primi edificatores et perpetuo habitatores in omnipotentis Dei seruitio sub sancta regula deputati fuisse noscuntur. Nam si forte talis esset causa ut idem locus ex propriis in eadem prouincia sibi collatis nequiuisset subsistere rebus, dignum erat ut de prioris monasterii  rebus, benignitatis seu caritatis causa, prout ex utraque parte rationabiliter esse potuisset, larga manus porrigi debuisset: quanto magis de his que infra eamdem prouinciam collate, ut dictum est, prius fuisse noscuntur, cum omni benignitate ardentissimo caritatis affectu largiri? Statuentes etiam decernimus, atque per hos imperiales apices sancimus, ut quandoquidem diuina uocatione abbas predicti monasterii de hac luce migrauerit, quandiu ipsi monachi inter se tales inuenire potuerint qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbates: quatenus ipsos seruos Dei qui ibidem Deo militant, pro nobis, coniuge, proleque nostra et stabilitate  imperii nostri iugiter Domini misericordiam exorare delectet. Sed et hoc placuit nobis huic inserere auctoritati, ut licentiam habeant rectores huiusce monasterii cum quibuslibet hominibus liberis res et mancipia legaliter commutare: uidelicet ut quidquid iuste et rationabiliter pars alteri contulerit parti, per hanc nostram auctoritatem iure firmissimo teneant atque possideant; et quidquid exinde facere uoluerint, libero in omnibus perfruantur arbitrio faciendi quidquid elegerint. Et ut hec auctoritas largitionis atque confirmationis nostre per futura tempora inuiolabilem obtineat firmitatem, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.


Durandus diaconus ad uicem Fridugisi recognoui et subscripsi. Data uI Kal. Augustas, anno, Christo propitio, 10 imperii domni Ludouici piissimi Augusti, indictione prima. Actum Ingelinheim palatio regio, in Dei nomine feliciter. Amen.



CXIII. PRO MONASTERIO CORBEIENSI IN SAXONIA. 
[Apud Mabill., de Re diplomatica, pag. 534.]

In nomine Domini Dei et Saluatoris nostri Iesu Christi, Ludouicus, diuina ordinante clementia, imperator Augustus.

Cum petitionibus seruorum Dei iustis et rationabilibus  diuini cultus amore fauemus, superni muneris donum largiri non diffidimus. Idcirco nouerit omnium fidelium notrorum, tam presentium quam et futurorum, sagacitas, quia adiens serenitatem culminis nostri uir reuerentissimus Adalardus abbas ex monasterio Corbeia, quod ei dudum in prouincia Saxonica ad augmentum mercedis nostre ex nouo construere iussimus super fluuium Wisera, in uilla regia, in loco nuncupante dudum Huxori, dicatum in honore sancti Stephani protomartyris, suggessit mansuetudini nostre, ut idem monasterium et monachos ibidem per tempora degentes, cum rebus et hominibus, non solum sub nostra tuitione et defensione constitueremus, uerum etiam et talem immunitatem fieri iuberemus, qualem omnes  ecclesie in Francia habent. Cuius petitioni dignam et proficuam iudicantes, hanc auctoritatem immunitatis erga predictum monasterium Corbegie eiusque rectores fieri iussimus, per quam decernimus atque iubemus ut nullus iudex publicus, uel quilibet ex iudiciaria potestate, in ecclesias, aut loca, uel agros, seu reliquas possessiones memorati monasterii, quas presenti tempore in quibuslibet pagis et territoriis habet, uel deinceps ibidem collate fuerint, ad causas iudiciario more audiendas, uel freda exigenda, aut mansiones, uel paratas faciendas, aut fideiussores tollendos, aut homines ipsius monasterii, tam ingenuos quam et leutos distringendos, aut ullas redhibitiones aut illicitas occasiones requirendas, ullo unquam tempore ingredi  audeat, uel ea que supra memorata sunt penitus exigere presumat: sed liceat memorato abbati suisque successoribus predicti monasterii sub immunitatis nostre defensione res agere, quieto ordine uiuere et residere: et quidquid exinde ius fisci exigere poterat, totum et ad integrum nos pro eterna retributione ad pauperes alendos, et luminaria eidem monasterio concinnanda concedimus: qualiter monachi ibidem degentes pro nobis proleque nostra, atque statu totius nostri imperii nobis ad regendum commissi, Domini misericordiam attentius exorare delectet. Sed et hoc placuit nobis huic inserere auctoritati, ut licentiam habeant rectores huiusce monasterii cum quibuslibet hominibus liberis res et mancipia legaliter commutare, uidelicet ut quidquid  iuste et rationabiliter pars alteri contulerit parti, per hanc nostram auctoritatem iure firmissimo teneant atque possideant: et quidquid exinde facere uoluerint, libero in omnibus perfruantur arbitrio faciendi quidquid elegerint. Et ut hec auctoritas immunitatis atque confirmationis nostre per futura tempora inuiolabilem obtineat firmitatem, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognoui et subscripsi.

Data uI Kalend. Augusti, anno, Christo propitio, 10 imperii domni Ludouici piissimi Augusti, indictione  prima. Actum Ingilinheim palatio in Dei nomine feliciter. Amen.



CXIu. PRO MONASTERIO TRAIECTENSI. 
[Apud Hedam, Episcopatus Traiectensis, pag. 45.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Imperialem celsitudinem decet predecessorum suorum pia facta non solum inuiolabiliter conseruare, sed etiam censure sue auctoritate confirmare. Unde nouerit industria seu sagacitas omnium fidelium nostrorum, tam presentium quam et futurorum, quia Rixfridus [Rixfredus] uenerabilis uir, ueteris Traiecti  ecclesie episcopus, que est constructa in honore S. Martini confessoris, uel ceterorum sanctorum, detulit mansuetudini nostre quasdam auctoritates constitutionum, qualiter Dominus et genitor noster Carolus, bone memorie, piissimus imperator Aug., et auus noster Pippinus et antecessores eorum ad ipsam ecclesiam concessissent omnem decimam, de mancipiis, terris, ac de teloniis, uel de negotio, uel de omni re, undecunque ad partem regiam fiscus telonium exigere aut accipere uidebatur, et ut homines eiusdem ecclesie sub mundiburdo [a 1Kb] et tuitione ipsius ecclesie existerent, nec non et in ripis in Dorestado, ut nec bannum [b 1Kb] aut fredum [c 1Kb] , aut coniectum [d 1Kb] , quod ab ipsis uerschat [geschot] uocatur, contingere aut exactare presumeret, et quisquis ex  nogotiatoribus in eorum ripas intrare uoluisset, nullam contentionem ex hoc fecisset eis, nec mansiones in eorum domibus, sine permissu eorum accipere auderent, nec eorum res dum uixerint, auferre, aut post mortem eorum contingere, nec ullo modo eis in aliqua re calumniam generare quis presumeret, qui in illa decima parte, uel sub mundiburdo ecclesie S. Martini consistunt; uidelicet ut sicut illi de illis nouem partibus aliquid accipere uel usurpare nec uelint, nec possint; ita et procuratores resp. de eadem decima parte accipere aut usurpare ad fiscum non presumant, qualiter presul ipsius ecclesie, cum omni clero et populo sibi subiecto, alimoniam ministrare, et luminaria in eadem sede continuare, atque gentiles qui ad Christianitatem conuertuntur alere  et docere possit. Ob firmitatem tamen huius rei postulauit a nobis predictus episcopus, ut paternum siue predecessorum nostrorum regum morem sequentes, eiusmodi nostre auctoritatis preceptum,  ob amorem Dei et reuerentiam S. Martini circa ipsam ecclesiam fieri censeremus. Cuius petitioni libenti animo aurem accommodare placuit, et per hanc nostram auctoritatem confirmare, ut omnem decimam, tam de mancipiis quam de terris, aut de telonio, aut de negotio, uel undequaque ad partem regiam ius fisci censum exigere debet, uel de omnibus que supra scripta sunt prefata ecclesia libero in perpetuum iure possideat. Et ne quis contingere aut iniustam interpellationem facere presumat, sed sicut a domino imperatore et auo nostro, et antecessoribus regibus a nobis per hanc auctoritatem constitutum est atque confirmatum, ita omni tempore inuiolabiliter conseruetur atque custodiatur, quatenus ipsos seruos Dei qui ibidem consistunt cum eorum  pontifice, et illos quos a gentili ritu ad Christi ueram conuerterunt fidem, pro nobis, coniuge, proleque nostra, et omni populo Christiano iugiter misericordiam Dei exorare delectet. Et ut hec auctoritas melius ab omnibus credatur, et diligentius conseruetur, manu propria subscripsimus, et annuli nostri impressione signari fecimus.

Signum Ludouici serenissimi imperatoris.

Data XuII Kalend. Aprilis, anno 11, Christo propitio, imperii domini Ludouici piissimi Augusti, indictione secunda. Actum Aquisgrani palatio regio, in Dei nomine feliciter. Amen.

Helisachar recognouit.



CXu. PRO GLONNENSI S. FLORENTII MONASTERIO.  
[Apud Mabill., Ann. ord. S. Bened., tom. II, pag. 739 ex archiuo Glonnensi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei eiusque in eisdem locis sibi famulantes beneficia opportuna largimur, premium nobis apud Deum eterne remunerationis rependi non diffidimus. Idcirco notum esse uolumus cunctis fidelibus sancte Dei Ecclesie et nostris, presentibus scilicet et futuris, quia quemdam uenerabilem uirum Frotbertum cum monachis suis, quos in Italia miseramus, exinde reuerti fecimus, et concessimus eis  quoddam monasterium quod est situm in territorio Pictauensi supra ripam Ligeris, quod dicitur Glonna siue sanctus Florentius, ubi idem beatus confessor Christi corpore quiescit: eo modo ut ibi secundum  regulam beati Patris Benedicti uitam degerent monachicam, quem supradictum religiosum uirum Frotbertum siue monachos, necnon et prescriptum uenerabile monasterium cum omnibus rebus et mancipiis moderno tempore ibi aspicientibus uel pertinentibus sub nostra suscepimus defensione et immunitatis tuitione, qualiter per hanc nostram auctoritatem absque ullius iniusta inquietudine quieti et illesi persistant. Et ideo hos nostros imperiales apices fieri iussimus, per quos precipimus atque iubemus ut nullus iudex publicus, uel quislibet superioris aut inferioris ordinis reipublice procurator, in ecclesias aut loca uel agros seu reliquas possessiones, que moderno tempore legaliter in quibuslibet pagi territoriis infra ditionem imperii nostri tenent uel possident,  uel que deinceps in iure ipsius loci aut per nos, aut per quamlibet ingenuam personam uoluerit diuina pietas augere, iudiciario more ad causas audiendas, uel freda exigenda, aut mansiones aut paratas faciendas, aut fideiiussores tollendos, aut homines ipsius monasterii super terram ipsius commanentes distringendos, aut ullas redhibitiones, aut illicitas occasiones requirendas, ullo unquam tempore ingredi audeat, uel ea que supra commemorata sunt penitus exigere presumat: sed memoratis abbati eiusque successoribus res predicti monasterii cum omnibus sibi presenti tempore iuste subiectis sub immunitatis tuitione quiete uiuere ac residere. Et quidquid de rebus prefati monasterii fiscus sperare poterit, totum nos pro eterna remuneratione predicto  monasterio concedimus, ut perennibus temporibus in alimonia pauperum et stipendia monachorum ibidem Deo famulantium proficiat in augmentum. Et quandoquidem diuina uocatione supradictus abbas uel successores eius de hac luce migrauerint, quandiu ipsi monachi inter se tales inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum licentiam habeant eligendi abbatem, qua ipsi serui Dei qui ibidem Deo famulantur, pro nobis et coniuge proleque nostra et stabilitate totius imperii nostri a Deo nobis concessi atque conseruandi iugiter misericordiam Dei exorare delectentur. Et ut hec auctoritas nostris futurisque temporibus Deo protegente firmior habeatur, et per  futura tempora melius conseruetur, manu propria subter firmauimus, et annuli nostri impressione signari iussimus.

Signum Ludouici piissimi regis.

Simeon diaconus ad uicem Fridugisi recognouit.

Data pridie Kalendas Iulias, anno, Christo propitio, imperii nostri 11, indictione 12 [Lege 21]. Actum Compendio palatio regio in Dei nomine feliciter. Amen.



CXuI. PRO MONASTERIO FARFENSI. 
[Apud Chesnium, Francicarum Rerum Script., tom. II, pag. 659.]

Ludouicus, diuina ordinante prouidentia, imperator Augustus.

Si preueniente gratia Dei nostri deuotionis affectum diuinis satagimus aptare obsequiis, et uenerabilibus Deoque sanctisque locis, atque Dei familiis superne maiestati famulantibus imperiali munificentia opem et solatium nostre defensionis impendimus, si denique preiudiciis uariis ac calamitatibus oppressis patulum et benignum accommodamus  auditum, his exercitiis piisque studiis credimus supernum ubique auxilium promereri, et prosperis pollere successibus, atque imbelles gloriosis gaudere triumphis, sed et post temporalis infulas imperii siderea feliciter consequi regna. Quapropter cum plurimarum ecclesiarum uenerabiliumque custodes locorum, diuersorumque hominum de finibus Italie multiplex querela nostrum pulsasset auditum, eorum lacrymosis uocibus pietate cogente moti, carissimum atque dulcissimum filium nostrum Lotharium direximus pro munimine ac defensione sacrorum uenerabiliumque locorum, et pro iustitiis cuncte plebis, que molestis querelis nostras, ut diximus, incessanter pulsauerant aures.

Igitur ego Lotharius Augustus, paterne concordans  uoluntati et obtemperans iussis, cum protegente Deo quieta prosperitate ad limina beati Petri principis apostolorum, orationis atque exaltationis eiusdem sancte Dei ecclesie gratia, uenissemus, inter reliquos qui, ut diximus, plurimas proclamabant querelas, uenit Ingoaldus uenerabilis abbas monasterii beate et gloriose semper uirginis Marie, constituti, in finibus Sabinens., asserens suum monasterium, ablata pristina libertate, sub tributo ac pensione a Romanis pontificibus constrictum, multasque possessiones eidem monasterio uiolenter ablatas. Unde sciscitantes studiose interrogauimus qua ratione aut predictas res acquirere, aut predicte potestatis dominium speraret euadere. Qui illico nostris obtulit aspectibus antiqua Longobardorum  regum precepta, continentia quemadmodum ipsum sanctum locum regali auctoritate sub sua defensione atque immunitate omni tempore perseuerare statuerunt. Precipue itaque ostendit et preceptum confirmationis pie memorie domini aui nostri Caroli serenissimi Augusti, preceptum quoque domini et genitoris nostri Ludouici inuictissimi imperatoris, que eidem monasterio beneficii et puritatis munus pro mercedis sue augmento emiserunt. In quibus continebatur qualiter predictum monasterium sub sue defensionis priuilegio cunctis diebus permanere decreuerunt, sicut cetera monasteria que in regno a finibus Franciarum consistunt; scilicet ut nulli unquam pontificum, episcoporum, ducum,  uel cuicunque principum, liceat sepedictum monasterium sub tributo aut quacunque pensione ponere, aut de eo aliquid auferre, uel de rebus eidem loco subiectis quidquam minuere. Quibus inspectis, iustum et rationabile nobis nostrisque optimatibus, atque etiam Romanis primatibus, uisum est ut et piorum regum scripta, et maxime domini Caroli, atque genitoris nostri domini Ludouici Augustorum precepta, perpetua stabilitate firmissimum roborem obtineant. Res quoque eidem monasterio uiolenter ablatas, omni excusatione postposita, iussimus reddere.

Unde placuit nobis genitori ac genito, utique predictis principibus, concordi atque communi uoluntate, ut iamdictus almus locus sub nostra successorumque  nostrorum defensione atque immunitate perpetuis perseueret temporibus: atque ad petitionem predicti Ingoaldi uenerandi eiusdem monasterii abbatis, ipsas aliasque res in finibus Sabin. uel ubicunque sitas, eidem monasterio iuste pertinentes, inconcussa stabilitate ibidem presenti preceptione nostris futurisque temporibus, sine cuiusquam uiolenta inquietudine, firmas semper constituimus permanere . . .



CXuII. PRO MONASTERIO SANCTI MEDARDI. 
[Apud. Mab., Act. SS. ord. S. Bened., part. I sec. Iu.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator  Augustus.

Licet nichil ad augmentum glorie sanctorum conferre possit id quod a fidelibus ad loca uenerabilia in quibus eorum corpora quiescere noscuntur fuerit oblatum, credendum tamen est multum eorum saluti proficere, qui sua propter amorem Dei ad memorias martyrum deferunt: quia de his oblationibus pauperes aluntur, et egeni, quibus de suo non suppetit unde uiuere possint: certumque est Christum in illorum ueneratione coli atque honorari, qui pro illo suas animas ponere non dubitarunt, et cum quibus se futurum usque ad seculi consummationem ueridica uoce promisit. Igitur cum industria atque instantia uenerabilis Hilduini abbatis monasterii sancti Medardi, sacrique palatii nostri archicapellani,  corpus beatissimi ac pretiosissimi martyris Christi Sebastiani, per auctoritatem et largitionem domni Eugenii apostolici specialis [Al., spiritualis] [patroni] nostri, ab urbe Roma apud Suessionem ciuitatem in monasterio sancti Medardi confessoris Christi, quod uir uenerabilis Hilduinus abbas tempore presenti regere cognoscitur, fuisset translatum, tanta ibi signorum ac prodigiorum uis in omni genere sanitatum per eiusdem gloriosissimi martyris merita coruscat, ut merito ad uenerationem illius cunctorum fidelium corda mouerentur. Qua de re cum et nos orandi gratia ad memoratum locum uenissemus, et ecclesiam ob uenerationem sancti Medardi, prefatique preclarissimi Christi martyris  Sebastiani a fundamentis construere et ornare, atque mysteria [ministeria] aurea gemmisque ornata ad missarum solemnia celebranda conferremus, placuit nobis propter opus supra memoratum perficiendum, et ad luminaria concinnanda, sustentationemque pauperum atque hospitum receptionem, ad memoriam beatissimi martyris Christi Sebastiani aliquid de rebus propriis nostris solemni donatione conferre, ut per intercessionem eius premia perennis uite percipere, et regnum nostre cure commissum sub diuina protectione feliciter gubernare mereamur. Donamus igitur eidem beatissimo sancto Sebastiano martyri quoddam monasterium nostrum, cuius uocabulum est Cauciacum , quod est constructum in honore sancti Stephani  protomartyris, situm in pago Nouiomense super fluuium Axonam, cum omni thesauro et supellectile sua, et cum ecclesiis, domibus, edificiis, uillis, terris cultis et incultis, uineis, pratis, pascuis, aquis aquarumue decursibus, molendinis, exitibus, et regressibus, necnon et forestam, que dicitur ueruga, cum suis feraminibus, et cum omnibus appendiciis uel adiacentiis suis, uel quantumcunque predicto monasterio antiquo et moderno tempore aspicere uel deseruire uidetur, totum et ad integrum uel inexquisitum, sicut superius dictum est, ad memoriam sepe dicti beatissimi Sebastiani martyris Christi, ad luminaria concinnanda, et ad hospitum receptionem et sustentationem pauperum de nostro iure in ius et dominationem eius transferimus: ita  tamen ut rectores eiusdem monasterii, ubi illud sacratissimum corpus requiescit, non habeant potestatem predictum monasterium Cauciacum, uel appendicia eius cuilibet in beneficium aut in usum meriti dare: sed tantum ad hoc semper permaneat ad quod nos illud deuouimus atque tradidimus, scilicet ad luminaria concinnanda, et ad susceptionem pauperum, et receptionem hospitum. Sed et hoc huic precepto largitionis nostre inserere placuit, ut abbates prefati monasterii beatissimorum sanctorum Medardi et Sebastiani, in eorum prouidentiam habeant coram Deo, ut in predicto monasterio Cauciaco, quod memorato sancto Sebastiano martyri contulimus, tanta congregatio ibi sit, que et religionem sanctam tenere possint, et diuinum officium  pleniter Deo persoluere queant. Et ut hec auctoritas largitionis nostre per curricula annorum inuiolabilem atque inconuulsam obtineat firmitatem, manu propria subterfirmauimus, et more nostro subscribere, ac de bulla nostra sigillari iussimus.





CXuIII. PRIuILEGIUM LOTHARII PRO MONASTERIO COMENSI. 
[Ughelli, Italia sacra, tom. u, pag. 266.]

In nomine Domini nostri Iesu Christi Dei eterni, Lotharius Augustus inuictissimi domini imperatoris Ludouici filius.

Dignum est ut quicunque ab igne, seu a quolibet accidente casu damnum perpessus fuerit, et imperiali  ope se muniri quesierit, ut ab eius clementia releuetur, a quo se credit imploratum auxilium posse adipisci. Proinde nouerit sagacitas, seu industria omnium fidelium nostrorum, tam presentium quam futurorum, eo quod uir uenerabilis Leo Comensis episcopus nostre innotuit serenitati, qualiter per quamdam negligentiam atque incuriam omnia instrumenta chartarum, per que res tam a parentibus, quamque ab extraneis personis sibi traditas, aut ab eo emptas, seu commutatas, iure proprietatis tenere atque defendere debuisse, exustaque uel concremata fuissent: idcirco petiit serenitatem nostram, ut pro nostre mercedis augmento et firmitatis studio nostram auctoritatem super hoc negotium ei fieri iuberemus, per quam modernis et futuris temporibus  res et mancipia que per prefata instrumenta chartarum ei tradite fuerant, aut ab eo empte, seu commutate, siue per quamlibet scripturam iuste et legaliter in iure ipsius, tam in pago [Forte leg. agro] Comensi quam in finibus Sibriensis [Forte, Sepriensis] peruenisse, atque quiete seu secure dignoscitur possedisse, tenere atque possidere ualeret. Nobis itaque libuit eiusdem uenerabilis uiri petitionibus assensum prebere, et ad eius petitionem hanc nostram imperialem auctoritatem fieri decreuimus. Precipimus ergo atque iubemus, ut omnes res atque mancipia que ei per quamlibet scripturam a quibuscunque personis, tam a propinquis quamque ab extraneis, iuste et legaliter collate fuerunt, et usque ad diem supra scripte exsecutionis quiete  et secure, nemine inquietante atque pulsante, iure proprietario tenere atque dominare uisum fuerit, per hanc nostre auctoritatis confirmationem absque ullius inquietudine, uel iniusta interpellatione rite et secure habere uel possidere ualeat. Quod si forte super eiusdem rebus ante predictam exsecutionem ab eo iure et quiete possessis questio orta fuerit, ut pro eis legaliter in foro disceptare necesse sit, ita per hanc nostram auctoritatem predicte res et mancipia defendantur sicuti per eadem instrumenta, si igne absumpta non fuissent, legibus defendi poterant. Hec uero auctoritas, ut nostra esse credatur et a fidelibus dicte sancte Ecclesie et nostris per futura tempora conseruetur, manu propria et annuli nostri effigie subtus eam uoluimus esse roborandam.


Signum Lotharii gloriosissimi imperatoris.

Maredo ad uicem uitgagii recognoui.

Datum secundo Nonas Iunii, anno, Christo propitio, imperii domini Ludouici serenissimi imperatoris decimo, regnique Lotharii gloriosissimi Augusti in Italia primo, indictione prima. Actum uenonica uilla uilfredi comitis, in Dei nomine feliciter. Amen. Anno Domini 823.





CXIX. PRIuILEGIUM LOTHARII PRO EODEM MONASTERIO. 
[Apud Ughel., ibid.]

In nomine Domini Iesu Christi Dei eterni, Lotharius  Augustus inuictissimi domini imperatoris Ludouici filius.

Si prouide, propter reuerendum uenturi atque pauendi Iudicis amorem, iustis ac rationabilibus sacerdotum atque seruorum Dei petitionibus, quas nobis propter quietem sancte atque catholice, seu decorem presentis status Ecclesie, cuius Deo auctore regimen sortiti sunt, innotescere curauerint, aures clementie nostre diuinitus instigati accommodamus, easque estuanti desiderio ad debitum, Deo propitio, perduxerimus effectum, non solum imperialem consuetudinem exercemus, atque predecessorum nostrorum, uidelicet regum Francorum, facta conseruando, et nostra in posterum a posteris inuiolabiliter fauendo roboramus, uerum etiam ad  premia patrie celestis percipienda huiusmodi facta absque ambage ualere confidimus. Quapropter comperiat fidelitas omnium nostrorum fidelium, modernorum uidelicet et futurorum, quia Leo uir uenerabilis sacrosancte Ecclesie Comensis episcopus, ubi sanctus confessor Christi Abundius pretioso corpore requiescit, magnificum culmen nostre serenitatis adiens, detulit obtutibus nostris quamdam auctoritatem seu confirmationem domini et genitoris nostri Ludouici excellentissimi Augusti, in qua continebatur qualiter preceptum pie recordationis aui nostri Caroli gloriosissimi imperatoris, seu preceptum confirmationis, scilicet Cumperti, Ariperti, et Liutprandi, Ratigisii, Heistulphi, Desiderii, uel predecessorum eorum, que ipsi circa eumdem uenerabilem  locum pro diuino amore fecerunt de omnibus rebus que eidem sacro loco, tam ab ipsis quamque a quibuscunque personis, iuste et legaliter fuerint tradite, siue de iis que in antea cum iustitia acquirere potuerit, more imperiali confirmaret. Sed et specialiter in eodem insertum erat de teloneo, seu mercato, et Gegis, cum ipso loco, necnon in canonicale stipendium concedimus Comanis ecclesiasticis Clusas, et pontem iuris nostri de Clauenna eternaliter: insuper in eadem continebatur auctoritate de altercatione que orta fuit inter Petrum eius predecessorem, atque Rectorem sancte Comensis Ecclesie episcop. et uualdonem sancti Dionysii abbatem, qualiter idem deuote recordationis auus noster, pius ac gloriosus imperator Carolus, de eadem  intentione decreuerat, uidelicet de rebus quas Waldo abbas predicto Petro episcopo quesiuit, que erant site in ualle Tellina in ducatu Mediolanense, ut sicut hactenus per confirmationem antecessorum regum, easdem res, quas Comensis Ecclesia tenuerat, ita et in futurum per eius confirmationem teneret. Ipse uero res erant ecclesie baptismales, una in Amatia, et altera in Burmis, tertia in Postlauo, et monasteriolum S. Fidelis pertinens ad episcopatum Comensem. uidelicet pro huius rei firmitate petiit predictus uenerabilis Leo episcopus quietem serenitatis nostre, ut non solum precepta domini et genitoris nostri, seu sancte recordationis aui Caroli nostra auctoritate confirmaremus, uerum  etiam res que suprascripti reges, seu antecessores eorum, uidelicet principes Longobardorum, hi sunt Ansprandus, Cumbertus et Bertharius, per eorum auctoritates predicte Ecclesie delegauerunt, uel confirmauerunt, omnia nostra auctoritate complectantur, atque prefate sancte Comensi Ecclesie pro amore Dei et reuerentia sancti Abundii nostre preceptionis confirmatione confirmarentur atque corroborarentur. Cuius petitioni propter amorem diuinum assensum prebuimus, iuxta quod petiit, antedicta precepta ueterum regum nostro imperiali precepto confirmauimus; specialiter decernentes ut quidquid in preceptis domini ac genitoris nostri, seu magnifici imperatoris Caroli aui nostri continetur, uel que prescripti reges Longobardorum prefate  Ecclesie cum iustitia delegauerunt uel confirmauerunt, et quiete et iuste possidere, perenniter, et sine ulla resultatione firmum et stabile permaneat. Decernimus insuper atque sancimus ut omnes res predicte Ecclesie Comensis sub defensione et mundio palatii nostri, sicut tempore patris et aui nostri fuerunt, perenniter consistant. Et si aliqua altercatio de rebus predicte Ecclesie, que per hoc nostrum preceptum, et pro mercedis nostre augmento confirmauimus, orta fuerit, que ibi minime definiri ualuerit, ad sacrum palatium nostrum reseruetur, quatenus ibi secundum rectitudinis tramitem terminum accipiat. Et ut hec auctoritas per curricula annorum inuiolabilem atque inconuulsam obtineat firmitatem, manu propria subter firmauimus,  et annuli nostri impressione signari iussimus.

Signum Lotharii gloriosissimi imperatoris.

Maredo ad uicem uitharii recognoui.

Datum tertio Non. Ianuarii, anno, Christo propitio, 11 imperii D. Ludouici piissimi Augusti, Lotharii filii eius gloriosissimi regnantis 2, indictione 2, anno 824.

Actum Compendio palatio regio, in Dei nomine feliciter. Amen.



CXX. DE QUADAM COMMUTATIONE INTER LEIBULFUM COMITEM ET NOTONEM ARCHIEP. ARELATENSEM. 
[Apud D. Bouquet., tom. uI, p. 540, ex Tabulario Anianensi.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si enim ea que fideles imperii nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum, industria, quia uir illuster Leibulfus comes per Hilduinum archicapellanum nostrum nobis subiecit ut liceret ei de quibusdam rebus proprietatis sue commutationem facere cum rebus episcopatus Arelatensis ex beneficio uidelicet suo. Nos itaque iussimus  per nostras litteras Notoni Arelatensi archiepiscopo utrasque res perspicere, et si congruum atque utilissimum ambabus partibus esset, licentiam haberent inter se commutandi, et chartulam, sicuti moris est, inter se faciendi. ueniens itaque predictus uir reuerentissimus Noto archiepiscopus in presentiam nostram, dixit se commutationem in manibus habere, asserens predictam commutationem congruam et utilissimam esse, obsecrans, tam ex parte sua quam ex predicti Leibulfi, ut super easdem commutationes nostrum fieri decerneremus preceptum. Cuius petitioni assensum prebentes, iussimus ita fieri sicut ipsi obsecrabant. Continebatur enim in eisdem commutationibus quod predictus Noto archiepiscopus una per consensum et uoluntatem  canonicorum suorum dedisset ex rebus episcopatus sui de beneficio uidelicet predicti Leibulfi, eidem Leibulfo ad suum proprium ad habendum aliquas res de ratione S. Marie et S. Stephani, uel S. Genesii in pago ipso Arelatensi insulam suburbanam ipsius ciuitatis que de utrisque partibus circumdatur a Rhodano flumine, cum ecclesiis duabus; et domos ad habitandum tres cum aliis mansiunculis tribus: et de uinea modiatas XII, de prato modiatas uI, de horto modiatam unam, de terra culta et inculta modiatas XL; et in loco qui uocatur Rubinas, casas uIII, hortos duos, de uinea modiatas Iu; et in loco, qui uocatur Ferromannis, mansiones u, hortum unum, de terra modiatas CCLXX; et in territorio ipsius ciuitatis, in Campo Lapideo,  pascua de supradictis ecclesiis, que dicitur Prinnannus, ubi puteus aque defossus esse dignoscitur, solidatas XII cum terminis et laterationibus earum, sicut in prescriptis commutationibus continetur. Et e contra in compensatione harum rerum dedit predictus Leibulfus comes partibus predictarum ecclesiarum S. Marie et S. Stephani et S. Genesii ex rebus proprietatis sue, que sunt infra agrum qui uocatur Argenteo, in uilla Campo Publico ecclesiam cum altaribus tribus, que sunt in honore sancte Marie et sancti Petri et sancti Ioannis, cum secretario, et cellas duas cum curte et horto et arboribus; et de uinea modiatas Xu, de terra arabili modiatas LX; etiam in ipsa uilla domos duas cum curtibus  et hortis. Et in uilla que dicitur Rannessa, et in uilla que dicitur Gelariano, casas IIII, uineas IIII, et de horto modiatam unam, et de alia uinea modiatas X; et in uilla que uocatur Occisianus, casas duas cum areis duabus, et in uillis que uocantur Gangiacus, Curicus et Occisianus, et in uilla Campo Publico de terra modiatas CCCC, de uinea modiatas XIIII, cum terminis et laterationibus earum, quemadmodum in eisdem commutationibus continetur. Unde et duas commutationes, sicut superius comprehensum est, pari tenore conscriptas, manibusque bonorum hominum roboratas prefatus Noto archiepiscopus pre manibus se habere professus est. Sed pro integra firmitate petierunt celsitudini nostre ut ipsas commutationes denuo  per nostre mansuetudinis preceptum plenius in Dei nomine confirmare deberemus. Quorum petitionibus [assensum] denegare noluimus, et sicut unicuique fidelium nostrorum iuste petentium, ita nos illis concessisse atque in omnibus confirmasse cognoscite. Precipientes ergo iubemus ut quidquid pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat, ut quidquid exinde facere uoluerit, libero in omnibus perfruatur arbitrio faciendi quidquid elegerit. Et ut.hec auctoritas firmior habeatur, et per futura tempora melius conseruetur, de annulo nostro subter iussimus sigillari.

Signum Ludouici imp. Augusti.


Durandus diaconus ad uicem Fridugisi recognoui.

Data III Nonas Ianuarias, anno, Christo propitio, 11 imperii domni Ludouici piissimi Augusti, indictione 3. Actum Aquisgrani palatio in Dei nomine feliciter. Amen.





CXXI. PRO MONASTERIO DIONYSIANO.  Ludouici Pii et Lotharii imperatorum preceptum, quo monasterium Dionysianum eximitur a pensione ducentorum uini modiorum.
[Mabill., de Re. diplom., tom. II, pag. 535.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Si enim ex his que . . . . et ecclesiis sanctorum Dei  annuali consuetudine persoluuntur, ob Dei amorem nostris futurisque temporibus remittimus, atque ad utilitates et necessitates ipsarum ecclesiarum procurandas concedimus; hoc nobis procul dubio ad perpetuam mercedem profuturum confidimus. Idcirco notum sit omnibus presentibus et futuris, quia uir uenerabilis Hilduinus monasterii sancti Dionysii abba, sacrique Palatii nostri Archicapellanus, nostre innotuit celsitudini, quod cuiusdam antecessorum nostrorum tempore, occasione pro indigentie uini interueniente, ab eo qui tunc temporis rem publicam gubernabat, de prec . . . . . . necessitatis et indigentie ex monasterio sancti Dionysii ad uern uillam nostram preberentur. Unde cum idem abba, qui illo in tempore  eidem sancte ecclesie preerat, ducenta modia uini illic propter iam dictam petitionem tribuisset; et ceteri qui post illum rectores eiusdem loci fuerunt, similiter egissent; adque huius . . . . . . pro lege et debito censu in ipsa uilla ab actoribus regiis teneri uideretur: ideoque petiit, ut ob Dei amorem et sanctorum illic quiescentium reuerentiam, ab hac lege et consuetudine ipsam sanctam Ecclesiam absolueremus. Cuius petitionem, imo et deprecationem, ad salutem anime nostre nobis utilem ac . . . . . . quod postulabat eidem sancto loco concessimus, et in potestate et arbitrio illius manere constituimus: ut sicut a nobis per illius intercessionem indultum et concessum fuerat, ita ad quamcunque communem illius ecclesie utilitatem . . . . . . uellet, in omnibus . . . . . .  et omnimodis iubemus, ut nec nostro, nec ullo unquam successorum nostrorum tempore, ipsum uinum a potestate prefati monasterii quispiam nec iudex, nec missus, nec ulla alia persona exactare aut requirere presumat: sed liceat prefato fideli nostro Hilduino . . . . . . negotium ecclesiastica necessitas dictauerit, illud perpetualiter deputare: quatenus nostre eleemosyne concessio de ipso censu stabilis et inuiolata futuris temporibus in ipso loco permaneat, sicut pro Dei amore et eterne mercedis retributione . . . . . . concessum ac confirmatum esse dignoscitur. Et ut hec auctoritas per futura tempora pleniorem obtineat firmitatem, annuli nostri impressione subter eam signari iussimus.

Adalulfus diaconus ad uicem Fridugisi recognoui  et subscripsi.

Data precisa est.





CXXII. MONASTERIUM ARGENTOLIENSE CAENOBIO DIONYSIANO RESTITUITUR. 
[Apud D. Bouquet., tom. uI, pag. 542, ex Dubleto, Hist. abb. S. Dionysii, pag. 736.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Si ea que a Deum timentibus hominibus ad loca diuino cultui dedicata solemni donatione largita, uel condonata sunt, et postea qualibet occasione inde abstracta esse noscuntur, nostra auctoritate ad statum  suum reuocamus, et iterum nostre iussionis oraculo confirmamus, hoc nobis procul dubio ad eternam beatitudinem adipiscendam, seu stabilitatem imperii nostri roborandam pertinere confidimus. Ideo notum sit omnium fidelium nostrorum tam presentium quam et futurorum industrie, quia illustris femina, soror uidelicet nostra, Theodrada Deo sacrata, nostre suggessit mansuetudini qualiter compertum habuisset quod monasterium uocabulo Argentogilum, situm in pago Parisiaco super fluuium Sequane, quod ipsa primo per beneficium domni et genitoris nostri Caroli serenissimi imperatoris, et postea per nostram largitionem tenebat, ad monasterium beati et gloriosi Christi martyris Dionysii,  ubi presenti tempore uir uenerabilis Hilduinus abbas, et sacri palatii nostri archicapellanus, rector preesse uidetur, pertinere deberet: petiitque ut pro mercedis nostre augmento ad statum pristinum illud reuocari fecissemus, eo uidelicet modo ut memoratum monasterium post suum ab hac luce discessum, si tamen aliud monasterium ei antea in comparatione pro ipso a nobis datum non fuerit aut propria uoluntate eum dimittere non uoluerit, ad potestatem monasterii S. Dionysii absque ulla contrarietate uel cuiusquam interrogatione reciperetur. Nos uero, audita illius salubri ac religiosa petitione, predictum uenerabilem uirum Hilduinum quia presens aderat, si quid de hac re compertum haberet interrogauimus. Qui statim donationem cuiusdam Deum  timentis ac religiosi hominis nomine Ermenrici ac coniugis sue Mumane, qui prefatum monasterium in suo proprio construxerant, et id per testamenti paginam ad B. Dionysii martyris Christi monasterium solemni donatione contulerant, nec non et preceptum confirmationis Lotharii quondam regis, quod super eamdem donationem conscribere iusserat, nobis ad relegendum ostendit: quibus inspectis placuit nobis petitioni memorate dilecte sororis nostre Theodrade annuere, et, sicut petebat, per nostram auctoritatem supradictum monasterium Argentogilum ad potestatem sancti Dionysii pretiosissimi Christi martyris reuocare; quapropter hanc nostre auctoritatis confirmationem fieri precipimus, per quam omnimodis decernimus atque iubemus  ut iam dictum monasterium Argentogilum post ipsius dilecte sororis nostre ab hac uita discessum, ad monasterium et potestatem sepe dicti beatissimi Christi martyris Dionysii, ad quam primitus ob Dei amorem et ipsorum sanctorum reuerentiam piamque intercessionem a supradictis Dei fidelibus traditum uel condonatum fuisse noscitur, absque ullius persone contradictione, aut nostra uel successorum nostrorum interrogatione recipiatur, et in iure ac dominatione ipsius monasterii, cum omni integritate uel appenditiis suis, quidquid ibidem presenti tempore cernitur pertinere, reuocetur. Et si forte contigerit ut eadem soror ipsum monasterium aut spontanea uoluntate, ut diximus, aut pro commutatione alterius monasterii ante finem uite sue dimittere  uelit, tunc nichilominus absque ulla contradictione aut exspectata consignatione, ad prefati monasterii martyris Christi Dionysii monasterium, sicut supra insertum est, perpetualiter ad habendum recipiatur: et in postmodum nullo unquam tempore ulla qualibet dignitate aut potestate predita persona rectoribus monasterii prefati ac beatissimi Christi martyris Dionysii aliquam requisitionem facere, aut ullam calumniam ingerere presumat: sed liceat illis, sine cuiuslibet iniusta interrogatione, prefatum monasterium Argentogilum, sicut ceteras res, ad beati Dionysii potestatem simili modo condonatas ac pertinentes, quieto ordine tenere ac disponere; et quidquid pro opportunitate atque utilitate ipsius ecclesie secundum Christiane religionis regulam  facere uoluerint, liberam in omnibus habere potestatem. Et ut hec auctoritas confirmationis seu redditionis nostre per futura tempora inuiolabilem atque inconuulsam obtineat firmitatem, manibus propriis nostris subter eam firmauimus, et annuli nostri impressione signari iussimus.

Signum Ludouici serenissimi imperatoris.

Signum Lotharii gloriosissimi Augusti.

Durandus diaconus ad uicem Fridugisi recognouit.





CXXIII. PRO ECCLESIA RHEMENSI. 
[Apud D. Bouquet., ibid., pag. 543, ex Flodoardo, (lib. II Hist. Eccles. Rhem., c. 19.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Si liberalitatis nostre munere locis Deo dicatis quiddam conferimus beneficii, et necessitates ecclesiasticas nostro releuamus iuuamine, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Idcirco notum fieri uolumus omnibus fidelibus nostris, presentibus scilicet et futuris, quod  sanctam Rhemensem ecclesiam, in qua predecessores nostri, reges uidelicet Francorum, fidem et sacri baptismatis gratiam perceperunt, in qua et nos per impositionem manus domni Stephani pape imperialia sumpsimus insignia, ob reuerentiam fidei Christiane et ob anime nostre salutem ab imo construi fecimus, eamque in honorem Domini nostri Iesu Christi saluatoris mundi, simul et in honorem eiusdem sancte et intemerate genitricis Marie, consecrari decreuimus; itaque diuina inspiratione compuncti et celestis patrie amore succensi, quedam predia que eidem sancte sedi quondam ablata fuerant, deuota mente restitui iussimus, id est in suburbanis ipsius sancte Ecclesie titulum S. Sixti, nec non et titulum S. Martini, cum appenditiis eorum:  exterius etiam in eadem parochia, in castro uonzensi titulum baptismalem, et titulum in eadem parochia S. Ioannis similiter baptismalem, cum suis appenditiis et Bretiniacum: uillam quoque Spernacum cum appenditiis suis et in uilla que uocatur Lucida, nec non et in Prouiliaco in eodem pago Rhemensi: in pago uero Dulcomensi uillam que uocatur Canera, necnon et in uilla que dicitur uerna in pago uertudensi, uel si forte deinceps de rebus sancte Ecclesie predicte temporibus nostris adhuc superaddendum decreuimus, statuimus per hoc nostre auctoritatis [a 1Kb] preceptum ut non tantum de istis restitutis, sed etiam restituendis, quidquid de ipsis uel in ipsis rectores et ministri prememorate Ecclesie elegerint, ita debeant perpetualiter possidere atque  ordinare, uel etiam facere, proutcunque sibi propensius uoluerit, ut absque ullius iniusta contradictione ordinent atque disponant, et faciant quidquid utilitati predicte ecclesie congruere et conuenire perspexerint. Et ut hec nostre auctoritatis confirmatio presentibus futurisque firmiorem in omnibus semper obtineat uigorem, manibus propriis subter firmauimus et annuli nostri impressione signari iussimus.





CXXIu. PRO MICIACENSI S. MAXIMINI MONASTERIO. 
[Apud D. Bouquet., Recueil des hist., tom. uI, pag. 544; ex Cointio, Annal. eccles., pag. 736.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Cum petitionibus sacerdotum Christi ad diuini cultus honorem pertinentibus annuimus, et imperialem consuetudinem adimplemus, et id procul dubio nobis ad eternam remunerationem capessendam profuturum fideliter credimus. Notum igitur esse uolumus fidelium nostrorum, tam presentium quam futurorum, prudentie, necnon et successorum  nostrorum magnitudini, quod postulauit uir uenerabilis Ionas Aurelianensis Ecclesie episcopus, ut priuilegium, quod ob diuine seruitutis honorem et monasticum ordinem ueraciter religioseque seruandum circa cellam sancti Maximini, que est iuris episcopii sui, cum conniuentia metropolitani sui Iheremie archiepiscopi et canonicorum ecclesie, cui Deo largiente ministrat, nuper fecerat uel firmauerat, nostra auctoritate imperiali confirmaremus quod priuilegium nostris obtutibus exhibuit; cuius constitutionem, quia iuste ac rationabiliter ob amorem Dei et animarum salutem factam esse perspeximus, equum dignumque iudicauimus ut eius petitioni assensum preberemus. Quapropter per hanc nostre preceptionis auctoritatem iubemus et  omnino decernimus ut, sicut ab eodem episcopo per memoratum priuilegium erga eamdem cellam constitutum est, ita nostris futurisque temporibus a rectoribus memorate ecclesie modis omnibus obseruetur; ita duntaxat ut in prefata cella, in qua olim uiros sub monastico ordine probabiliter uixisse Deoque placuisse euidentia argumenta testantur; quorum etiam interuentu idem ordo in eodem loco creditur esse restitutus, memorate sedis pontificibus procurantibus, semper regularis ordo religiosissime teneatur ac custodiatur; et cum abbas ipsius monasterii rebus humanis exemptus fuerit, prouidente eiusdem sedis pontifice, ac piam paternamque sollicitudinem gerente, eo ordine preferatur eis abbas, sicut in eodem continetur priuilegio.  Res quoque, siue que eidem celle iuste et legaliter pertinent, cum prediis duobus, Quasellis scilicet et Castaneo uillari; siue quas idem episcopus postea de causa episcopii sui, de ratione scilicet alterius celle sancti Maximini ad diuinum officium honorificentius peragendum ei superaddidit, in integrum absque ulla sui diminutione, sicut ab eo constitutum est in usus monachorum cedant. Quod si forte his rebus propter Dei amorem episcopo ipsius sedis quippiam superaddere libuerit, id cum Dei gratia, suffragante sibi pontificali auctoritate, libentissime peragat: et si forte hoc ei facere et uoluntas et facultas denegauerit, de his que collecte sunt, nichil aut cupiditate ductus, aut alicuius persuasione  succensus quolibet modo auferat.; sed potius monachi ipsius celle his et ceteris rebus a Deum timentibus sibi collatis suffragati, liberius deuotiusque diuine potentie famulari ualeant, et pro nobis, coniuge et prole, et stabilitate imperii a Deo nobis collati, et per immensum sua gratissima pietate conseruandi, necnon et pro rectoribus ecclesie cuius loco et rebus utuntur, iugiter diuinam implorent misericordiam. Si uero quispiam prelatorum memorate sedis prefatam constitutionem contra hanc nostram preceptionem quodammodo irritam facere ac penitus conuellere uoluerit, uolumus atque decernimus ut res ad notitiam Senonici metropolite perferatur, quatenus is, adhibitis sue dieceseos suffraganeis episcopis, idem negotium  diligenti indagine discutiat et corrigat, et ad statum pristinum, salua memorate sedis dignitate ac potestate, reuocare procuret. Porro si contigerit idem negotium propter aliquam sui difficultatem ab eo minime posse diffiniri, uolumus ut eius relatu nostris successorumque nostrorum auribus res innotescat, uidelicet ut nostre auctoritatis sanctione in generali conuentu episcoporum huius constitutionis conuulsor corripiatur et corrigatur, ut eorum salubri iudicio memorata constitutio pristinum status sui recuperare ualeat uigorem. Presul siquidem memorate ecclesie summopere prouideat ut monachi ipsius celle rebus memorate matris ecclesie donati, otiumque sancte quietis per memoratum priuilegium et hanc nostram auctoritatem adepti, in his in  quibus se Deo deuinxerunt, diuina adiuuante gratia, inuiolabiliter permaneant: ita uidelicet ut nec interius a suo proposito deuiare, nec exterius res sibi deputate eorum insolentia aut incuria quomodo negligi aut subripi possint; sed ecclesie, cuius loco et rebus utuntur, in omnibus fidem et humilem congruamque subiectionem, sicut decet et oportet, seruare meminerint, nec se putent propter nostram auctoritatem a iure et potestate ipsius ecclesie subtrahere, aut easdem res qualibet machinatione alienare posse, presertim cum et locus et res quibus utuntur iuris sint ipsius ecclesie, et ab eius merito pendeant potestate. Que ut pleniorem in Dei nomine obtineant uigorem, ut hec etiam uerius certiusque credantur ac melius conseruentur, nominis nostri  charactere muniri, et annuli nostri impressione signari iussimus.

Data XIII Kal. Mart., anno, Christo propitio, 12 imperii domni Ludouici piissimi Augusti, indictione 3. Actum Aquisgrani palatio regio in Dei nomine feliciter. Amen.



CXXu. PRO ALBOINO ABBATE ANISOLENSI.  Concedit facultatem eligendi abbatis.
[Apud Mart., Thesaurus anecd., t. I, p. 23.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.


Omnibus fidelibus sancte Dei Ecclesie et nostris, seu etiam Deo dispensante successoribus nostris, notum sit quia uenerabilis Alboinus abbas monasterii S. Carilefi, quod dicitur Anisola, ad nostram accedens clementiam, suggessit mansuetudini nostre, ut sicut auctoritas canonica et regularis iubet, monasterio cui ipse Deo auctore preest, per nostrum preceptum confirmare et post eius obitum, si talis inuentus in predicto monasterio fuisset, qui secundum regulam sancti Benedicti monachis Deo ibidem militantibus preesset, prodesse potuisset, licentiam haberent inter se eligendi abbatem. Cuius deprecationem quia iusta et rationabilis nobis uisa est, aurem accommodauimus, et hos nostros imperiales apices fieri iussimus, per quos decernimus  atque iubemus ut post predicti abbatis discessum, si talis ibi de eadem congregatione inuentus repertus fuerit, qui ceteros secundum regulam sancti Benedicti regere possit, licentiam habeant inter se eligendi abbatem, qualiter ipsam congregationem pro nobis, coniuge nostra, proleque nostra, et stabilitate totius imperii nostri hilariter Domini misericordiam exorare delectet. Et ut hanc auctoritatem a nobis factam uerius credatis et diligentius conseruetis, manu propria nostra subter firmauimus, et annuli nostri impressione signare iussimus.

Signum Ludouici serenissimi imperatoris.

Durandus diaconus ad uicem Fridegisi recognoui.

Data pridie Kalendas Iunii, anno, Christo propitio, 12 domni Ludouici imperatoris, indictione tertia.  Actum Aquisgrano palatio regio.



CXXuI. DE uILLA CLUNIACO. 
[Ex chartulario Cluniacensi, apud D. Bouquet., Recueil des hist., tom. uI, pag. 546.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si enim ea que fideles imperii nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum,  industria, quia uir uenerabilis Hilduinus abbas et sacri palatii summus capellanus innotuit serenitati nostre, eo quod Hildebaldus Matescensis Ecclesie episcopus et uir illuster Warinus comes de quibusdam rebus pro communi utilitate et compendio nuperrime inter se commutationem fecissent. Dedit igitur predictus Hildebaldus episcopus ex ratione episcopatus sui eidem Warino comiti et uxori sue Albane, ad eorum proprium perpetualiter ad habendum, in eodem pago Matescense uillam, cuius uocabulum est Anniacus, cum ecclesia in eadem uilla, et cum casis, domibus, edificiis, uineis, campis, pratis, siluis, pascuis, aquis aquarumue decursibus,  farinariis, exitibus et regressibus, cum mancipiis ibidem commanentibus, cum omni agnatione eorum, omnia et ex omnibus, totum et ad integrum, quidquid ad ipsam uillam aspicere uidetur; nec non et in pago Niuernense uillam cuius uocabulum est Aptannacus, cum ecclesia ibidem constructa, cum mansis, domibus, edificiis, uineis, campis, pratis, pascuis, aquis aquarumue decursibus, siluis, exitibus et regressibus, et cum mancipiis ibidem commanentibus, uel cum omni agnatione eorum, omnia et ex omnibus, quantumcunque ad ipsam uillam aspicere uidetur: E contra in compensatione huius rei dedit memoratus Warinus comes et uxor Albana de rebus proprietatis eorum eidem Hildebaldo episcopo ad partem Ecclesie sue in  eodem pago Matescense uillam, cui uocabulum est Gemuliacus, cum ecclesia ibidem constructa, cum mansis, domibus, casis, edificiis, uineis, campis, pratis, siluis, pascuis, aquis aquarumue decursibus, farinariis, exitibus et regressibus, et mancipiis ibidem commanentibus, cum omni agnatione eorum, omnia et ex omnibus, quantum ad ipsam Ecclesiam aspicere uidetur, et eorum possessio esse dignoscitur. Et in pago Niuernensi uillam cuius uocabulum est Calda-Aqua, cum casis, domibus, edificiis, mansis, uineis, campis, pratis, pascuis, siluis, aquis aquarumue decursibus, exitibus et regressibus, cum mancipiis ibidem commanentibus, cum omni agnatione eorum, omnia et ex omnibus, quantumcunque ibidem eorum proprium esse uidetur. Nec non et in ducatu Aluernico in pago Donobrinse uillam, cuius  uocabulum est Lituinias, cum casis, domibus, edificiis, mansis, uineis, campis, pratis, siluis, pascuis, aquis aquarumue decursibus, et cum mancipiis ibidem commanentibus, cum agnatione eorum, omnia et ex omnibus, quantumcunque eorum proprium esse dignoscitur. Unde et duas commutationes pari tenore conscriptas, manibusque bonorum hominum roboratas se pre manibus habere professus est; sed pro integra firmitate petiit celsitudini nostre ut ipsas commutationes denuo per nostre mansuetudinis preceptum plenius in Dei nomine confirmare deberemus. Quorum petitioni denegare noluimus; sed sicut unicuique fidelium nostrorum iuste petentium, ita nos illis concessisse, atque in omnibus confirmasse cognoscite. Precipientes ergo iubemus ut quidquid  pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat; uel quidquid exinde facere uel iudicare uoluerit, libero et omnibus perfruatur arbitrio faciendi quidquid elegerit. Et ut hec auctoritas firmior habeatur, et per futura tempora melius conseruetur, de annulo nostro subtus iussimus sigillari.

Durandus diaconus ad uicem Fridugisi recognouit.

Data III Nonas Iunias, anno, Christo propitio, 12 imperii domni Ludouici piissimi Augusti, indictione 3. Actum Aquisgrani palatio regio in Dei nomine feliciter. Amen.





CXXuII. LUDOuICI ET LOTHARII IMPP. DONATIO FACTA RICBODONI ABBATI SENONIENSI. 
[Mabill., Annal. Bened., tom. II, pag. 735.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Omnibus fidelibus nostris, presentibus scilicet et futuris, notum fieri uolumus, quia concessimus cuidam fideli nostro Ricbodoni abbati in beneficium cellulam que est constructa in honore Domini nostri Iesu Christi in uosago, in loco qui uocatur Aluwini-Mons, super fluuium Prusia, quam iamdudum auunculus suus, Wicbodus nomine, episcopio Metensi,  quod est in honore sancti Stephani protomartyris constructum, per strumenta chartarum tradidit. Hanc itaque cellulam cum omnibus iuste ad se pertinentibus, totum et ad integrum predicto fideli nostro Ricbodoni abbati in beneficium per hanc nostre auctoritatis largitionem concedimus, eo scilicet modo ut omnibus diebus uite sue absque ullius iniusta contradictione illam quieto ordine teneat atque possideat; post obitum uero eius, cum omnibus ad se pertinentibus, ad ius monasterii Senonice, quod et ad predictum episcopium Metense pertinet, ad integrum modis omnibus reuertatur. Et ut hec nostre auctoritatis largitio firmior habeatur, et per futura tempora melius credatur et diligentius conseruetur, manibus propriis subter eam firmauimus  et annuli nostri impressione signari iussimus.

Signum Ludouici serenissimi imperatoris.

Signum Lotharii gloriosissimi Augusti.

Hirminmaris notarius ad uicem Fridugisi recognoui et subscripsi.

Data Xu Kal. Ianuarii, anno, Christo propitio, 12 [a 1Kb] imperii domni Ludouici et domni Lotharii 4, indict. 4. Actum Aquisgrani palatio regio in Dei nomine feliciter.



CXXuIII. LUDOuICI PRAECEPTUM PRO ECCLESIA BRIuATENSI. 
[Baluz., Capitul., tom. II, pag. 1426.]

In nomine Domini et Saluatoris nostri Iesu Christi, Ludouicus, diuina ordinante prouidentia, imperator  Augustus.

Notum esse uolumus cunctis fidelibus sancte Dei Ecclesie et nostris seu etiam, Deo dispensante, successoribus, quia postquam comitatum Briuatensem fideli nostro Berengario illustri comiti concessimus, ille ingenio quo ualuit quamdam ecclesiam, ubi sanctus Iulianus martyr corpore requiescit, que est constructa in uico Briuatensi, non procul a castro uictoriaco, que a Saracenis destructa et igne combusta erat, ad pristinum statum reduxit, et in eadem ecclesia constituit triginta quatuor canonicos, et in castro predicto uictoriaco, quam similiter reedificauit, uiginti, ut iuxta canonicum ordinem Domino militarent et canonice uiuerent, quibus dedit  rex [Leg. res] ex beneficio suo, scilicet de rebus predicte ecclesie sancti Iuliani, mansos centum, unde eorum necessitates fulcirent et substentationem habere potuissent, uidelicet predictis clericis in commune sexaginta, et abbati, quem ipsi pariter super se elegerunt, mansos quadraginta, precibus quibus ualuit idem Beringarius fidelis comes nostram exorauit clementiam ut per nostrum auctoritatis preceptum constitueremus qualiter predicta centum mansa nullus exinde abstrahere presumeret, et ut abbatem super se canonici in predictis locis constituti inter se eligendi licentiam haberent, et ipse abbas uel congregatio eius sub nullius ditione fuissent et nemini cuilibet obsequium pro predictis rebus fecissent, nisi tantum ad partem regis annuatim caballum  unum cum scuto et lancea presentassent, et inpostmodum ab omni exactione uel defunctione publïca aut priuata immunes et liberi essent. Cuius deprecationi, quia iusta et rationabilis nobis uisa est, aurem accommodare placuit, et hos nostros imperiosos [Leg. imperiales] apices fieri, per quos decernimus atque iubemus ut quemadmodum predictus Beringarius de suprascriptis locis et abbate atque canonicis uel rebus ibidem concessit, constituit atque preordinauit, et a nobis confirmari postulauit, uel quemadmodum superius dictum est, ita deinceps nostris futurisque temporibus, Domino auxiliante, fixum atque stabile permaneat. Sed et hoc nobis inserere placuit, ut quidquid abhinc futurum in predictis locis diuina pietas per nos aut successores  nostros uel per quoslibet liberos et Deum timentes homines largitum atque concessum fuerit, sub eadem conditione, sicut superius dictum est, consistat. Et ut hanc nostre auctoritatis preceptionem atque confirmationem [Leg. hec nostre auctoritatis preceptio atque confirmatio] per futura tempora inuiolabilem atque inconuulsam obtineat firmitatem, annulo nostro subter iussimus sigillari.

Data cessio ista II Nonas Iunii, anno 12 imperii Ludouici serenissimi Augusti, indictione 3.





CXXIX. PRO MONASTERIO CORBEIAE NOuAE. 
[Apud Schaten., Annales Paderb., pag. 83.]


In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Omnibus fidelibus sancte Dei Ecclesie et nostris, presentibus scilicet et futuris, notum sit quia nos pro diuini cultus amore et anime nostre remedio quoddam monasterium, quod Corbeia uocatur, in honorem beati Stephani protomartyris infra Saxoniam supra fluuium Wisera, in loco qui dicitur Huxeri, construi iussimus, quod et uiro uenerabili Adalhardo construendum regendumque commisimus, qui erat abbas in altero antiquiori monasterio quod eque Corbeia uocatur, a quo et nouum supradictum monasterium nomen constat esse sortitum.  Itaque nos diuina inspiratione compuncti, et celestis patrie amore succensi, ob anime nostre salutem, concessimus eidem monasterio capellam quam dudum dominus ac genitor noster Carolus imperator in castello quod dicitur Heresburg construi iussit, cum omnibus rebus et mancipiis ac decimis ad eam pertinentibus, quantumcunque dominus ac genitor noster eidem capelle pia deuotione contulisse dignoscitur, cum omni integritate sui, predicto monasterio ad subsidia monachorum ibidem Deo famulantium, per hanc nostre auctoritatis donationem a die presenti perpetuo habendum atque possidendum concessimus, et in ditionem eius transtulimus, eo uidelicet modo, ut quidquid ab hodierna die de predicta capella, uel de his que ad eam pertinent,  rectores et ministri supra memorati monasterii disponere atque ordinare pro utilitate eiusdem monasterii uel fratrum in eo degentium uoluerint, absque ullius iniusta contradictione ordinent atque disponant, et faciant quidquid utilitatibus predicti monasterii congruere et conuenire perspexerint. Et ut hec auctoritas largitionis nostre per futura tempora inuiolabilem atque inconuulsam obtineat firmitatem, et a fidelibus nostris, tam presentibus quam futuris, seu etiam successoribus nostris, uerius certiusque credatur, eam manibus propriis subter signauimus, et annuli nostri impressione signari iussimus.

Signum Ludouici serenissimi imperatoris.

Signum Lotharii gloriosissimi Augusti.


Durandus diaconus ad uicem Fridugisi recognoui et subs.

Data XII Kalendas Iulii, anno, Christo propitio, 13 imperii domni Ludouici piissimi Augusti, indictione 4. Actum Ingilinheim palatio regio in Dei nomine feliciter. Amen.





CXXX. PRIuILEGIUM LOTHARII PRO MONASTERIO NOuALICIENSI. 
[Apud Murator., Antiquitates Italice, t. III, p. 577.]

In nomine Domini Iesu Christi Dei eterni, Lotharius  Augustus inuictissimi domini imperatoris Ludouici filius.

Constat enim nulli mortalium propriis meritis aliquid boni in hac misere mortalitatis peregrinatione consequi posse; sed cum liquido cunctis pateat omnia rerum temporalium a Deo bona gratis nobis esse donata, dignum est ut ita pie prudenterque tractentur atque disponantur, ut per ea perennem anime nostre salutem ualeamus Deo propitio nancisci. Igitur comperiat cunctorum fidelium sancte Dei Ecclesie, seu nostrorum strenuitas, quia dum ad domini et genitoris nostri Ludouici serenissimi atque religiosissimi Augusti sacrosanctum uotum in Montecinisio quoddam [a 3Kb] hospitale in honore Domini Dei ac Saluatoris nostri Iesu Christi, seu et beatissime  semper uirginis Marie ad peregrinorum receptionem, eo iubente, fuerit constructum, uoluit tanta illud rerum propriarum substantia locupletare, per quam sufficeret diurnus pauperum Christi concursus tolerari. Sed cum eumdem locum talium rerum copia, que essent ipsa propinquitate aptiora, uellet honorare, uolente domino et genitore nostro Ludouico gloriosissimo imperatore, sub monasterio nostre proprietatis, quod uocatur Nouelicium, de nostro patrimonio regalia facta in prefatum locum per nostre auctoritatis preceptum confirmauimus. Sed ut hoc sanctum ac uenerabile monasterium, in honore beatissimi principis apostolorum Petri fundatum, nullam missarum rerum pateretur iacturam, sed potiore gratularetur digne recompensationis munere,  monasterium quoddam, quod Appanis nuncupatur, id ipsum in eiusdem principis apostolorum honore constructum et proprii iurisdictione ad hoc supplendum ibi reddidimus, considerantes ut sub unius abbatis regimine utraque monasteria regulariter Deo militarent. His ita gestis, placuit nostre imperiali excellentie precibus uenerabilis uiri Ildradi horum monasteriorum Patris fauentes, ut memoratum monasterium, cuius uocabulum est Appanis, priori monasterio suo Nouelicio, cum omnibus rebus atque appendiciis suis, iuste sibi pertinentibus,  per nostre auctoritatis preceptum confirmaremus; quod et nos ita fecisse omnium fidelium nostrorum cognoscat sagacitas. Precipientes ergo statuimus, atque per hoc nostrum Cesareum preceptum confirmamus ad Noualicium monasterium, rectoresque eius qui fuerint per tempora, in recompensatione supra memoratum hospitale sub iure monasterii Noualicii et nostra proprietate, concedimus ad predictam necessitatem monasterium quod uocatur Appanis, cum omnibus que ad illud rite pertinere noscuntur; ut amodo et deinceps in iure ipsius monasterii sepe nominati, rectorumque eius, perpetua stabilitate in Dei nomine maneat, ipsisque Dei famulis utrobique dietim degentibus proficiat in augmentum, qualiter pro communi salute Dei misericordiam  iucundo animo ualeant exorare. Ut autem hoc nostre confirmationis preceptum ab omnibus credatur, et melius per futura tempora conseruetur, manu propria et annuli nostri sigillo subter illud decreuimus esse muniendum.

Signum . . . . . Lotharii gloriosissimi Augusti.

Ghuitardus ad uicem uitgarii scripsi.

Datum XuI Kalendas Martias, anno, Christo propitio, imperii domini Ludouici serenissimi imperatoris undecimo, regni Lotharii gloriosissimi Augusti . . . . . . . . . . . . . . indictione tertia. Actum Murinco ex palatio regio in Dei nomine feliciter. Amen.



CXXXI. PRO uICTORE CURIENSI EPISCOPO. 
[Apud Grandidier, Histoire de Strasb., tom. II, pag. 181, ex autographo tabularii ecclesie Curiensis [a 2Kb] .]

In nomine Domini nostri Iesu Christi Dei eterni, Ludouicus, diuina ordinante prouidentia, imperator Augustus.

Notum esse uolumus fidelibus sancte Dei Ecclesie et nostris, presentibus scilicet et futuris, quia uir uenerabilis uictor sancte Curiensis ecclesie episcopus [b 1Kb] adiens serenitatem culminis nostri, referens nobis a quodam comite nostro Roderico [c 1Kb] multas infestationes iniuriasque sibi sueque ecclesie illatas.  Ad quam inuestigandam causam nostros fideles Bernoldum uenerabilem Strazburgensem episcopum, et Cotafridum Sancti Gregorii monasterii abbatem [d 1Kb] , ipsumque Rodericum predatorem, nec non et Rotharium comitem [e 1Kb] fidelem nostrum infra prouinciam Recia [f 1Kb] nuncupatam direximus, ut subtili examine huiusmodi querele ueritatem inter populos discuterent. Qui reuertentes iuris sui ecclesie quasdam res, quas antecessores nostri genitor noster, auus et atauus, aliique Deum timentes, pro remedio anime sue eidem ecclesie concesserunt, iniuste subtractas esse indicarunt, id est, ecclesiam Sancti Sysinii et curtem Zizeris [g 1Kb] , et Senochium Sancti  Petri [a 1Kb] , nec non et ecclesiam Sancti Columbani, cum omnibus rebus et mancipiis iure ac iuste ad eam pertinentibus. Unde omnis rei ueritate perspecta, placuit nobis ut easdem res eidem Curiensi ecclesie cum omni integritate nostri auctoritate precepti restitueremus; per quod uolumus firmiterque iubemus ut nostris, seu successorum nostrorum temporibus, nullius potestatis persona illi prelibato episcopo, uel eis qui post ipsum eamdem recturi sunt sedem, ullam de prefatis rebus inferre presumat controuersiam. Et quod insuper nobis questus est ius episcopale sibi sublatum fore, precipimus omnibus in parochia eius consistentibus, ut nullus episcopale ministerium sibi, suisque successoribus peragendum ullam contrarietatem aut impedimentum  agere presumat; sed habeant, sicut ab antecessoribus nostris huic sancte sedi concessum est, plenam ministerii sui potestatem, uidelicet super monasteria in parochia sua consistentia, et super presbyteros ordinandos, et super decimam, secundum canonicam iussionem disponendam; quatenus pro remedio anime nostre illos cum omni clero suo liberius Domini misericordiam exorare delectet. Et ut hec auctoritas nostra inuiolabilis maneat, manu propria subtus eam firmauimus, annulique nostri impressione sigillari iussimus.

Signum domni Ludouici piissimi imperatoris Augusti.

Data uIII Kal. Augusti, anno 12, propitio Christo, imperii domni Ludouici imperatoris piissimi Augusti,  epacta 28 [b 1Kb] , indictione 3. Actum Strazburc ciuitate feliciter, in Dei nomine, amen.





CXXXII. PRO MONASTERIO ANIANENSI. 
[Apud Mabill., Ann. Ord. S. Bened., tom. II, pag. 724.]

In nomine Domini Dei et Saluatoris Iesu Christi, Ludouicus et Lotharius, diuina ordinante prouidentia, imperatores Augusti.

Si erga loca diuinis cultibus mancipata propter amorem Dei, eique in eisdem locis famulantibus beneficia opportuna largimur, premium nobis apud Dominum eterne remunerationis rependi non diffidimus. Idcirco notum sit cunctis fidelibus sancte Dei Ecclesie et nostris, presentibus scilicet et futuris,  qualiter Durandus abbas in Septimania, in pago uidelicet Narbonensi, in uilla que dicitur uernodubrus , in proprio quod ei liberalitate munificentie nostre contulimus, monasterium ex nostro opere in honore et ueneratione beatissimi Aniani confessoris Christi, in loco qui dicitur Holatianus, inchoauit; monachos perplures congregauit; abbatem eis, nomine Woicam, prefecit, et per  testamentum confirmationis sue quasdem res et mancipia ibidem delegauit, necnon libros et ministeria ecclesie uariamque supellectilem tribuit, et cum his omnibus eorum ac ceteris rebus denominatis per chartulam traditionis nobis ad proprium tradidit, sicut in ipsa traditione plenius constat esse gestum; simul nostram deposcens serenitatem, ut opus quod ipse deuotissime ad sanctam professionem obseruandam inchoauerat, Deoque uouerat, et nobis perpetuo ad habendam tradiderat, per nostram prouidentiam atque auctoritatem ad hoc conseruaretur, ut idem ordo eodem in loco pro nostra eterna memoria atque eleemosyna perpetualiter obseruaretur. Cuius donum gratanter suscipimus, et eius petitioni libenter annuimus, atque per hanc nostram auctoritatem,  sicut postulauit, concessimus atque confirmamus. Proinde notum esse uolumus omnibus uobis quod predictum monasterium cum omnibus locis, uillis, insulis, piscatoriis, uel iis que ad ipsum aspicere cernuntur, cum omnibus etiam finibus, terminis et adiacentiis eorum, cum mancipiis ac ceteris rebus, quemadmodum in chartula donationis, quam nobis contulit, plenius continentur, ideo ut sancta professio ibidem perpetualiter in nostra eleemosyna conseruari queat, deuotissime contulimus: ut omnia quecunque presenti tempore possidere uidentur, uel ad eum aspicere dignoscitur, quod inantea diuino instinctu aut a nobis aut a successoribus nostris, uel a quibusdam fidelibus sancte Dei Ecclesie illis collatum fuerit, totum in seruorum Dei inibi Domino militantium  necessitatibus consulendum, et pauperum curam gerendum, propter diuinum amorem et honorem Deo miserante pro ablutione peccatorum nostrorum omni cedat tempore. Sed ut quietius ibidem uiri Dei Domino famulari possint, et a malis hominibus res eiusdem cenobii sicut alia uel nostre proprietatis defendantur et tueri queant, hanc nostram imperialem auctoritatem huius rei gratia fieri iussimus, ut omnes sub nostra etiam speciali defensione et immunitatis tuitione consistere non dubitent. Precipientes ergo inhibemus ut nullus iudex publicus, uel quilibet ex iudiciaria potestate, aut quelibet maioris uel minoris ordinis persona, ad causas iudiciario more audiendas in ecclesias aut loca uel uillas seu reliquas possessiones, quas in quibusdam pagis ac  territoriis predictis tenet uel possidet monasterium, aliasque, quas deinceps in ius ipsius sancti loci diuina pietas augeri uoluerit, ingredi presumat, nec fieri tributa uel paratas seu mansiones accipere, siue teloneum exigere, aut fideiussores tollere, uel homines ipsius cenobii, tam ingenuos quam seruos, super terram ipsius commanentes distringere, nec ullas publicas fruitiones seu redhibitiones uel illicitas  occasiones requirere aut exactare audeat: sed liceat memorato abbati suisque successoribus res prefati monasterii cum omnibus sibi subiectis sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere; et quidquid in eo fiscus exinde exigere poterat aut sperare, tantum in fratrum stipendiis et in luminaribus eiusdem ecclesie consignandis atque pauperibus alendis, sicut dictum est, cedat. Constituimus etiam, ut quandocunque diuina uocatione memoratus abbas uel successores eius ab hac luce migrauerint, licentiam habeant monachi ibidem consistentes talem inter se per nostrum successorumque nostrorum consensum eligere abbatem, qui eis secundum regulam sancti Benedicti preesse  et prodesse queat: quatenus seruos Dei ibidem Domino famulantes, pro nobis proleque nostra ac stabilitate totius imperii nostri Domini misericordiam exorare delectet. Illud etiam per nostram auctoritatem concedimus et confirmamus, atque nostros successores rogamus ut hoc monasterium sub sua speciali tuitione retineant, et neque ad episcopum, neque ad aliud monasterium ullo unquam tempore ab illis subiiciatur, aut in beneficium cuilibet tribuatur, sed solummodo in iure et tuitione illorum pro omnibus temporibus ad monasticum ordinem obseruandum persistat: sicque hoc nostrum donationis opus immobiliter conseruent, sicut pacta sua a suis successoribus conseruanda optauerint. Hec uero auctoritas ut pleniorem in Dei nomine obtineat uigorem, manibus  propriis subter firmauimus, et annuli nostri impressione signari iussimus.

Signum Ludouici piissimi imperatoris.

Signum Lotharii gloriossimi Augusti.

Hirminmaris notarius ad uicem Fridugisi recognoui.

Data Kalend. Augusti, anno, Christo propitio, 13 imperii domni Ludouici piissimi Augusti, et Lotharii, indict. 4. Actum Carisiaco palatio regio in Dei nomine feliciter. Amen.



CXXXIII. PRO MONASTERIO GREGORIANO. 
[Apud Mabill., Annal. Bened., tom. II, pag. 724, ex authentico Gregoriano.]


In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si liberalitatis nostre munere de beneficiis a Deo collatis nobis, locis Deo dicatis aliquid conferimus, id nobis et ad mortalem uitam feliciter transigendam, et ad eternam perpetualiter obtinendam profuturum liquido credimus. Idcirco notum sit omnium fidelium nostrorum tam presentium quam et futurorum industrie, quia uir uenerabilis Gotafridus abbas ex monasterio sancti Gregorii, quod alio nomine Confluens uocatur, postulauit nos, ut nos ob utilitatem et necessitatum fratrum ibidem Deo famulantium, partem  quamdam de foreste nostra, contiguam ipso monasterio, que ad fiscum nostrum, nomine Columbarium , aspicere uel pertinere uidetur, in nostra eleemosyna eidem monasterio concederemus. Cuius precibus pro mercedis nostre augmento et reuerentia illius sancti loci nobis acquiescere libuit, et de prefata foreste nostra partem quamdam per loca denominata atque determinata eidem monasterio in nostra eleemosyna ad necessitatem et utilitatem fratrum Deo inibi degentium concedere placuit; id est per locum, ubi Bredembach riuulus in Fachinam confluit, sursum usque ad locum ubi ipse riuulus surgere incipit: deinde per semitam que nominatur Isneida, usque ad montem qui appellatur Swarzimberg; deinde per eumdem medium montem usque ad Lapidem-Magnum,  qui iacet ad radicem montis, et inde usque ad Fachinam; quantumcunque uero de prenominata foreste nostra infra dinumerata et determinata loca esse uidetur, totum et ad integrum eidem monasterio in nostra eleemosyna concedimus. Quapropter uolumus atque iubemus ut per hanc nostram auctoritatem, per loca superius denominata, tam nostris quam et futuris temporibus, predictus Gotafridus abbas eiusque successores uel congregatio ipsius sancti loci prenominatam partem silue de prescripta foreste nostra in nostra eleemosyna concessam habeant, atque iure perpetuo in ditione ipsius monasterii consistat: ita duntaxat ut cum aliquid de ipsa uel in ipsa ob utilitatem et profectum ipsius monasterii facere uoluerint, libero in omnibus perfruantur  arbitrio faciendi. Et ut hec nostre auctoritatis donatio atque confirmatio firmior habeatur, et tam nostris quam successorum nostrorum temporibus inconuulsam atque inuiolabilem obtineat firmitatem, manu propria subter eam firmauimus, et annuli nostri impressione signari iussimus.

Signum Ludouici serenissimi imperatoris.

Hirminmaris diaconus ad uicem Fridugisi recognoui.

Data pridie Idus Iunii, anno, Christo propitio, 10 [a 1Kb] imperii domni Ludouici piissimi Augusti, indictione prima. Actum Franconofurti palatio regio in Deo nomine feliciter. Amen.





CXXXIu.  PRAECEPTUM LUDOuICI ET LOTHARII PRO MONASTERIO PRUMIENSI. 
[Hontheim., Hist. Treu., pag. 175.]

In nomine Domini et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Notum esse uolumus cunctis fidelibus sancte Dei Ecclesie, et nostris, presentibus scilicet et futuris, quia uir uenerabilis Tancradus abbas monasterii, cuius uocabulum est Prumia, quod est dicatum in honore Domini et Saluatoris nostri Iesu Christi, et sancte Marie semper uirginis, quod olim bone memorie auus noster Pippinus quondam rex, et auia  nostra Bertrada in rebus proprietatis eorum a fundamentis construxerunt, misit nobis per monachos suos auctoritatem domini predicti Pippini regis, in qua continebatur insertum, qualiter idem monasterium non solum rebus multiplicibus ditauerint, uerum etiam et illud sub sua tuitione, heredumque suorum, regum uidelicet, constituerint, nec non et auctoritatem domini et genitoris nostri Caroli bone memorie prestantissimi imperatoris, in qua erat exaratum, qualiter constitutionem pii patris sui confirmauerat et constituerat, ut in uillis, uel in rebus predicti monasterii nullus iudex publicus absque eius iussione, uel heredum suorum, ad causas audiendas, aut freda undique exigenda, nec fideiussores tollendos, nec scaras, uel mansionaticos, seu coniectos,  tam de carrigio quamque de parafredis exigere aut exactare presumeret: sed quidquid exinde de hominibus francis [a 1Kb] quamque et ecclesiasticis, seu seruientibus, qui infra agros, uel fines, seu super terram predicti monasterii degere uidentur, fiscus aut freda poterat sperare, ex eius indulgentia in luminaribus predicti monasterii cederent. Predictus etiam abbas deprecatus est, ut non solum aui et paterne auctoritatibus firmitatis gratiam nostram superadderemus auctoritatem, et ipsum monasterium cum rebus et hominibus, que presenti tempore in quibuslibet pagis et territoriis, tam per traditionem predicti domini Pippini regis, ceu et genitoris nostri, uel ex liberalitate liberorum hominum, tam per traditiones, commutationes, uenditiones, aut ex qualicunque legali  ordine presenti tempore predictum tenet uel possidet monasterium, uel que deinceps in iure ipsius sancti loci diuina pietas augeri uoluerit, sub nostra tuitione atque immunitatis defensione constitueremus. Cuius precibus aurem placabilem accommodamus: hos nostros imperiales apices fieri iussimus, per quos decernimus, atque iubemus, ut quidquid tam ex donatione regum, uel traditione liberorum hominum ad idem monasterium legibus iure cumulatum est, et presenti tempore legaliter tenet uel possidet monasterium, uel ea que ab hinc in futurum ibidem iuste et legaliter traditum fuerit, perennis temporibus rectores predicti monasterii, absque ullius iniusta contrarietate, teneant et possideant. Insuper precipimus,  atque per hanc nostram auctoritatem sancimus, ut nullus iudex publicus, uel quislibet ex iudiciaria potestate in ecclesias, aut loca, uel agros, seu reliquas possessiones predicti monasterii ad causas iudiciario more audiendas, uel sicut in precepto domini et genitoris nostri continet, uel freda, aut fideiussores tollendos, aut scaras, uel mansionaticos, seu coniectos, tam de carrigio, quam de parafredis exigendis, aut homines ipsius monasterii tam francos, quam ecclesiasticos, uel seruientes, qui infra agros, uel fines, seu super terram predicti monasterii manent, bannum aut herebannum exigere, aut exactare presumant,  aut ullas redhibitiones, aut illicitas occasiones querere; sed liceat rectoribus predicti monasterii cum omnibus rebus et mancipiis predicto monasterio iure possessis quieto ordine uiuere ac residere, quemadmodum in predicti Pippini regis, et domini atque genitoris nostri auctoritate, uel in hac nostra continetur, nostro successorumque nostrorum fideliter parere imperio; qualiter monachi ibi per successiones degentes liceat quiete uiuere et misericordiam Domini pro nobis proleque nostra attentius exorare. Quidquid etiam de rebus predicti monasterii ius fisci exigere poterat, totum nos pro eterna remuneratione in luminaribus predicti monasterii et in alimonia pauperum, uel sustentationem peregrinorum in nostra eleemosyna perennis temporibus  concedimus. Hec uero auctoritas firmitatis nostre ut per curricula annorum inuiolabilem obtineat firmitatem, etiam manibus propriis subter firmauimus, et annuli nostri impressione signari iussimus.

Signum Ludouici imperatoris +. Signum Lotharii gloriosissimi imperatoris +. [b 1Kb] Signum Ludouici regis. Megmgmarius notarius ad uicem Fridugisi recog.

Data septimo Kalend. Febr., anno, Christo propitio, 13 imperii domini Ludouici, et Lotharii 4, serenissim. August., indict. Iu. Actum Aquisgrani palatio regio: in Dei nomine feliciter. Amen.





CXXXu. PRO MONASTERIO S. MAXENTII.  
[Apud D. Bouquet., tom. Iu, p. 550, ex chartulario huius monasterii.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Multis siquidem in imperio Domino opitulante nostro cognitum esse non ambigimus, qualiter quoddam monasterium quod dicitur S. Maxentii, situm in territorio Pictauiensi, ubi S. Leodegarius corpore requiescit, cum omnibus rebus sibi iuste competentibus, per beneficium regum antecessorum nostrorum in potestate comitum aliquandiu constitutum esse, et nos nostro tempore inspirante diuina misericordia idem monasterium, cum quadam portione  rerum ad se pertinentium, ad statum pristinum reuocasse, et abbatem regularem constituisse, qui secundum regulam sancti Benedicti uitam monasticam degeret, et sub nullius potestate aut ditione consisteret, nisi sub nostra filiorumque nostrorum. Sed quia portionem rerum predicti monasterii, quam adhuc constat esse in beneficium, predicto monasterio propter quamdam utilitatem siue necessitatem regni nostri, que modo imminet, reddere presentaliter nequimus, ideo eum [id] cum portione rerum quas nunc possidet ab omnibus secularium et publicarum rerum impeditionibus, id est ab expeditione  exercitali et bannis atque heribannis et operibus publicis siue paratis ahsolutum et quietum esse omnimodis precipimus; de portione uero rerum predicti monasterii, quas adhuc, sicut superius dictum est, in potestate diuersorum hominum per beneficium esse constat, precipimus atque per hos imperiales apices nostros sancimus atque decernimus ut, sepe dicto monasterio S. Maxentii et rectoribus eius nonas et decimas atque opera pleniter persoluant, donec Domino adiuuante per nos ipsos siue per filios et successores nostros predictam portionem rerum ad memoratum uenerabile monasterium, ad quod per iustitiam pertinet, pleniter atque integre reddi siue restitui faciamus. Et ut hec confirmatio nostra per curricula . . . . . . ant tempora  inuiolabilem atque inconuulsam obtineat firmitatem, annuli nostri impressione subter signari iussimus.

[a 1Kb] Datum uI Kal. Octobris, anno, Christo propitio, 13 [Leg. 14] imperii domini Ludouici imperatoris et Lotharii 6, indictione 5. Actum Compendio palatio regio in Dei nomine feliciter. Amen.





CXXXuI. LOTHARIUS AUG. MONASTERIO NONANTULANO MULTA BONA CONFERT. 
[Apud Muratori, Antiq. Ital., tom. II, pag. 197.]

Domno Lothario Augusto pacifico imperatore Augusto, serenissimo Romanorum patricio, a Deo coronato, sedem pacificam, beatitudinem tenentem Romanam, Longobardorum.


Omnibus imperii sui et uenerabilibus locis debere cautum est uenerabiliter expositas in omnibus tegibus . . . . . . preceptum in uenerabili monasterio nobis pro . . . tiuo expositum est. De aliquantis itaque rebus a nobis concessis et tributis in ipso uenerauili monasterio, uel da quibuscunque hominibus uel personis tributas sint; aliquas res uel concessas in ipsam religionem uel eius patrimonio atque possessiones lucrari uidetur. Ideoque per omnia [b 2Kb] in nostro territorio Aemilianensi, uel ad partem Motinensem infra confines ciuitatis Geminiana, rebus nostris donnicatis uel colonicatis, siue de publico, siue de priuato ad nostram regalem domum pertinentibus uel adiacentibus, ut quod ad nostram domum debetur, id in eodem suprascripto uenerabili  monasterio tribuitur, da confines Fossa Sclarola, seu Fossa Pauignana ad confines Riparia, ripa Scoltenna, et fluuio Moclena per usque fluuio Lama usque in Suleole per usque in Bagnone, id  est Tumba Rodiliana, casale Restani, et casale Grummolo, silua Leguriano, silua Agolaria, casa Lauto, campo Rouirito, campo de Rusco, Campolongo, Bruniana, ciuitas Geminiana, que uocatur Flexiana, Quarantole, Ureniana, uerminitica, Niratica, Calendatica, Pilliciana, Corniola, ad pertinencias suprascriptas res iusta fluuio Moclena, confines ciuitatis Geminiana, casale Menterioni, atque casale Firmani, et casale Alperti, et casale Tassinaria, seu casale omne Brixili, atque casale Bruxili, seu Curlo, et Tumbole, atque Fossa Bruxola, et Corrigio Brancudo, et ualle Alba, et casale Fontanelle, et Corrigio Boni, seu casale Acus, et casale Tallolo: et insuper alia fundora uel casalia, cum omnibus ad easdem rebus generaliter uel specialiter  pertinentibus uel adiacentibus, siue tributarias uel censurias, siue donnicatas uel colonicatas, actoribus ad easdem . . . . rebus generaliter uel specialiter pertinentibus uel adiacentibus in ipsius confines et latera, atque ad suprascripta fundora et casalia pertinentes uel adiacentes, uel da ipso monasterio donnicatas uel colonicatas in ipso uenerabili monasterio sint priuilegio positas sine aliquo obstaculo uel opposicionem alicuius contrarietatis nostra plenissima largicione. Unde ut quecunque persona, que nostro precepto statutum est, conare, inuiolare aut infringere, siat se compositurum cognoscat mulcta auro obrizo mancosos centum. Nostra itaque statuta inuiolabiliter obseruare precipimus.

Datum sub die et mense Augusto, indicione quinta.


Lotharius Augustus imperator.





CXXXuII. PRO MONASTERIO DERuENSI. 
[Apud Baluz., Capitul. tom. I, pag. 651.]

In nomine Domini Dei et Saluatoris nostri Iesu Christi.

Ludouicus et Lotharius, diuina ordinante prouidentia, imperatores Augusti.

Si petitionibus seruorum Dei iustis et rationalibus diuini cultus amore fauemus, superni muneris donum nobis a Domino impertiri credimus. Idcirco notum esse uolumus cunctis fidelibus sancte Dei Ecclesie et nostris, presentibus scilicet et futuris,  quia adiens serenitatem culminis nostri uir religiosus Hauto, abbas ex monasterio quod uocatur Puteolus, quod est in Deruo constructum in honore beatorum Petri et Pauli, suggessit mansuetudini nostre  eo quod predictum monasterium, ubi ille Dei cultor abbas preest, aptum esset ad monasterium regulare; quia non solum idem locus, ubi prefatum monasterium fundatum est, uerum etiam et omnes adiacentias congruas haberet seruis Dei monasticam uitam degere uolentibus. Nam et priuilegia qualiter ipsum monasterium ad monasticum ordinem perficiendum fundatum esset, et precepta regalia nobis ostendit, ubi liquido apparuit quod antiquitus regulare monasterium fuisset. Nos uero hanc rem diligentius scire uolentes, iussimus uenerabilem uirum Hebonem Rhemensem archiepiscopum et aliquos ex suffraganeis suis ad predictum locum ire, et diligenter intueri, non solum si ipse locus aptus esset ad monasticum ordinem obseruandum, uerum et  utrum clerici ibi degentes monastice uiuere, an non. Illi uero nostris iussionibus obtemperantes, sicut nobis predictus Hebo archiepiscopus renuntiauit, et aptum locum inuenerunt ad normam regularem custodiendam, et clericos ibi degentes sponte uitam monasticam, sicut illis professi sunt, suscipere et perpetuo obseruare uelle. Sed ut predictus ordo monasticus in eodem loco nostris et futuris temporibus ad nostram successorumque nostrorum perpetuam eleemosynam digne obseruaretur, et monachi per tempora degentes secundum regulam sancti Benedicti uitam degerent, predictus Hauto abbas, precibus quibus ualuit, rogauit ut nostrum confirmationis preceptum idem monasterium habere mereretur, sicut cetera monasteria monachorum in regno,  Deo propitio, nostro habere noscuntur. Cuius petitionem iustam et rationabilem iudicantes, per hos imperiales apices nostros precipimus atque iubemus ut abhinc in futurum predictum monasterium sub monastico ordine persistat, et monachi ibi degentes sub regula sancti Benedicti, Domino sibi adiuuante, perenniter uitam ducant monasticam. Et quandoquidem diuina uocatione predictus abbas ab hoc seculo migrauerit, quandiu ipsi monachi inter se talem eligere potuerint qui illis secundum regulam preesse et prodesse possit, per hanc nostram auctoritatem licentiam habeant eligendi abbates, qualiter monachi per tempora ibi degentes pro nobis, coniugibus ac liberis nostris, seu totius regni nostri stabilitate, Domini misericordiam indesinenter  exorare delectentur. Et ut hec nostre auctoritatis preceptio ac confirmatio per curricula annorum inuiolabilem atque inconuulsam obtineat firmitatem, manu propria subter firmauimus et annuli nostri impressione signari iussimus.

Signum Ludouici gloriosissimi imperatoris.

Signum Lotharii serenissimi Augusti

Durandus diaconus ad uicem Fredugisi recognouit.

Data II Idus Februarii, anno Christo propitio 14 imperii domini Ludouici piissimi Augusti, et Lotharii 5, Indict. 5. Actum Aquisgrani palatio regio, in Dei nomine feliciter. Amen.





CXXXuIII. PRO MONASTERIO DERuENSI.  Dirimitur contentio abbatem inter et fiscum regium de silua Astenetensi.
[Apud Mart., ampl. coll., tom. II, pag. 24.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.

Notum esse uolumus omnium fidelium nostrorum, presentium scilicet et futurorum, sagacitati, quia Ando abbas monasterii cuius uocabulum est Stabulaus et Malmundarium, accedens ad aures clementie nostre, expetiit nobis dicens, quamdam contentionem inter se et Albricum actorem fisci nostri, qui  Tectis nuncupatur, exortam esse, de quadam scilicet silua que in loco nuncupante Astanetum, inter duos riuulos Tailernion et Dulnosum esse uidetur. Nos quoque huius contentionis et seditionis qualitatem cognoscere uolentes, misimus duos ex fidelibus nostris Iastonem uidelicet comitem palatii nostri et Wirnitum magistrum paruulorum nostrorum, ut eum locum de qua huius contentionis intentio agebatur, inspicerent, et per circummanentes utriusque partis rei ueritatem inquirerent, qui reuersi renuntiauerunt nobis quod cum memoratus Ando abbas per priscorum regum Francorum donationis precepta, necnon et familia memorati fisci nostri, ac actores eiusdem propter antiquam consuetudinem suas opportunitates et commoditates in eadem silua communiter  habere debeant, has autem opportunitates et commoditates, propter contentiones et discordias, ne abhinc in futurum fiant, placuit nobis in hunc modum determinare: id est, ut cum precepta regalia, que de memorata silua circa prescriptum monasterium a priscis Francorum regibus facta fuerunt, inuiolabilia permaneant, cum utraque pars monasterii uidelicet et fisci nostri eamdem siluam in pascuis animalium et porcorum utendis, cum in materiaminibus faciendis et piscationibus exercendis sine aliquolibet alterius partis impedimento dimissa sibi inuicem pastionatici solutionem equabiliter et communiter habeant, et neutra pars nullatenus memoratam siluam ultra exstirpare, aut mansioniles  in ea facere presumat. Et ut hoc nostre auctoritatis conscriptum uerum credatur ac diligentius conseruetur, annuli nostri impressione subter eum signari iussimus.

Ego Herminmarius notarius ad uicem Friducis recognoui.

Data uIII Kalend. Iunii, Christo propitio, anno decimo quarto imperii domni Ludouici et domni Lotharii quinto piissimi Augusti, indictione 5.

Actum Tectis [a 1Kb] palatio regio in Dei nomine feliciter. Amen.





CXXXIX. PRO MICIACENSI S. MAXIMINI MONASTERIO. (Ante annum 828.
[Ex chartulario Miciacensi, apud D. Bouquet., tom. uI, pag. 554.]

[a 1Kb] In nomine Domini Dei omnipotentis et Saluatoris nostri Iesu Christi, Ludouicus et Lotharius filius eius diuina ordinante prouidentia imperatores Augusti.

Notum fieri uolumus imprimis successoribus nostris, necnon et omnibus fidelibus, quia postulauit magnitudinem nostram Ionas fidelis noster Aurelianensis presul Ecclesie, ut diuine seruitutis ob honorem, et propter monasticam ueraciter religioseque seruandum ordinem, nostre auctoritatis priuilegio  committeremus illi quoddam cenobium regie potestatis, nominatum Miciacum, in Aurelianensi diecesi, fundatum in honore Dei et gloriosi protomartyris Stephani a Clodoueo primo Christianissimo Francorum rege, et posteriorum munificentia regum amplifice sublimatum. Idem autem uenerabilis presul Ionas prefatum Miciacensem locum speciali amore diligens, ob meritum et reuerentiam sanctissimorum Patrum Euspicii, Maximini, Auiti et aliorum quamplurium, qui in eodem cenobio cum plurium fratrum numero sub monastico ordine probabiliter Deo uixisse et placuisse declarantur testimonio euidentium miraculorum, non ambitiosa cupiditate aut fastu superbie expetit, sed ut regularis ordo monasticus religiosissime custodiendo teneatur.  Nostra ergo pietas tali ratione committit sibi prefatum locum et successoribus eius, ut magis per eos spirituali et temporali augeatur incremento quam minuatur, et neque ullam tyrannidis dominationem super monachos, familiam, mancipia, seruos exerceant, et neque ipse aut aliquis successorum eius a iure et potestate prefati Miciacensis monasterii aliquid rerum suarum mobilium uel immobilium, quas nunc Christo propitio possidet, uel in futuro acquiret, aut in domino proprio inuadat, aut quoquomodo subripiat uel subtrahat, aut alicui tribuat. Ad notitiam autem futurorum placuit nobis in hoc pragmatico, quod in presentia nostra ipse Ionas episcopus, una cum conniuentia metropolitani sui Hieremie dictando composuit, et scriptum nostre  excellentie corroborandum obtulit, adnotari possessiones terrarum que in preceptis regum continebantur quorum munificentia predicto loco largite sunt, quas presentialiter Dei gratia secure ac quiete possidet. Prior est fundus Miciacensis cum appendiciis suis, ac fluuius Ligeris et Ligerici; continuatim pertinet aqua eiusdem fluuii Ligeris ad predictum cenobium ex utraque ripa, ab illo loco ex quo incipit terra eiusdem supra capellam Sancti Maximini ab oriente, donec finiatur tota aduersus occidentem cum fluuio Rolleno. Tantum uero fluuii Ligerici pertinet ad predictum monasterium, quantum hic adnotatur. Incipit enim possessio fluuii Ligerici a farinario  cuiusdam Dromedamii, et decurrit per ripam Sancti Hilarii usquedum cuiusdam Mortosii nomine uici derodendo fines Ligeris alueo non modico inuehitur, terminante quadam conclaui terre alterius ripe predicti monasterii contra ubi etiam publica uia est, inter quam et alteram terram predicti cenobii paululum extendit se quedam terrula Sancte Crucis, necnon et fluuiolus Rollenus, qui in eodem loco ad presens inuehitur Ligeri. Altera uero ripa predicti fluuii Ligerici semper predicti cenobii est potestatis, quamuis cuiuscunque terra alterius iuris desuper habeatur. Et in ciuitate Aurelianensi possidet prefatum cenobium Miciacense claustrum, quod dicitur capella Sancti Maximini, et terra ipsius allodii exit extra murum. Et alio loco in ciuitate habet allodium  Momberric inter Sanctum Stephanum et Sanctam Mariam Boni Nuntii, et ultra fluuium Ligeris habet uillam Berarii, que dicitur capella Sancti Maximini, et censiacum cum silua, et montem Pastoris, et montem Thebaldi, et uillam Marmanios. Et in alio loco habet Cambiacum uillam, cum ecclesia et omnibus sibi pertinentibus. Et in alio loco uillam que dicitur Fontanas, ubi est riuulus aque, et prope illam habet uillam que dicitur Casellagi. In Secalonia  uero possidet curtem uenuensem cum ecclesia, mancipiis, terris cultis et incultis, et siluam que dicitur Tassimata; curtem etiam Litimiacensem, que uulgo dicitur Monsteuranni, cum seruis, siluis et aliis rebus sibi adiacentibus, ac uillam Dardi cum omnibus sibi pertinentibus, ac uillam que dicitur  Fontenellas, cum silua, seruis et omnibus sibi pertinentibus. Et habet ecclesiam Sancti Petri in Gaudiaco, et ecclesiam Sancti Hilarii ultra Ligericum. Ac in Marogilo, in uno loco possidet de pratis XXIu, et in alio loco, qui dicitur Ad Renas, in allodio aripennos Iu; et in prospectu Aurelianis in loco qui dicitur Ad Portum , aripennos de uinea uIII. Hec Clodoueus primus rex Francorum loco Miciacensi iure hereditario donauit. Et in pago Bituricensi infra castellum Sancti Gundulfi habet curtem Pauliacum, cum ecclesia et aqua Nostiusa ac omnibus sibi pertinentibus. Et habet alteram curtem ibi iuxta predictum Pauliacum, que dicitur Ad Sanctum Martinum, cum ecclesia ac omnibus sibi pertinentibus. Hec Clodomirus filius senioris Clodouei  prefato loco concessit. Habet quoque potestatem que dicitur uienna, cum ecclesia et silua et omnibus sibi pertinentibus, in qua est collalimilus; ac potestatem, que dicitur uilla Marie, cum omnibus sibi pertinentibus, ac siluam que dicitur Torsellis, tenentem duas leugas. Hec Clotarius rex predicto loco concessit. In Belsica uero habet potestatem Ardreni putei , cum omnibus sibi pertinentibus, Bittiaco, Montemuicheth, Pirario, Sancino, Nocumento, ac sibi seruis pertinentibus; et in pago Stampensi uillas duas, Casellas et Castaneum uillare. Ista rex Chilpericus dedit. Ac in Beluacensi pago habet uillam que dicitur Ad Sanctum Maximinum cum ecclesia in  honore ipsius dicata, que uicina est Syluanectensi parochie; et in prospectu Aurelianis potestatem Bruerias, que dicitur Ad Sanctum Dionysium, cum ecclesia in ipsius martyris honore dicata, cum sibi pertinentibus, Albarias, Cauentono, Asinarias, seruis, terris, pratis; et in alio loco uillam Nemesim, cum aqua, terris, pratis et omnibus sibi pertinentibus. Hec Dagobertus rex est largitus. Et iuxta siluam longam habet uillam que dicitur uillare Magnum, cum ecclesia sancta [dicata] in honore sancti Maximini. Ac in pago Dunensi cellam habet in loco qui dicitur Mons Letardi , cum aqua Conida, molendinis, silua, pratis, terris cultis et incultis, pascuis et uineis, mancipiis et seruis. Hec Theodoricus rex ex hereditate Lupi piissimi  ducis predicto loco contulit. Et in pago Lemouicensi habet ecclesiam que dicitur Magniacus, cum ecclesia et aqua, molendinis, terris cultis et incultis, uineis, pratis, siluis, pascuis, paruis exitibus et regressibus, seruis, mancipiis. Hanc curtem genitor noster gloriosus Augustus Carolus Magnus imperator contulit Miciacensi loco. Ac in Pictauensi territorio, in portu uitrarie, in pago Herbadelico super fluuium Tannacum, habet areas Salinarum ad onerandas naues, siue ad suas necessitates excludendas, et possidet predictas areas cum uineis, terris, pratis, pascuis, siluis et omnibus sibi pertinentibus, que Garotholenus de fisco regio habuit, scilicet a nostro auo Pippino et filio eius genitore nostro Carolo regali munificentia collatum est cenobio  Miciacensi. Nos uero, ne inferiores uideremur predictis regibus, beneficio concessimus predicto loco per deprecationem Dructesindi abbatis ipsius loci, et priuilegio auctoritatis nostre corroboramus discursionem trium nauium per diuersa imperii nostri flumina, scilicet per Ligerim, Sequanam, Maternam [Matronam], Carum, uigennam, Sartam, Meduanam, Lidum, pro quibuslibet monasterii necessitatibus, ut secure et libere ire ac redire ualeant, ac non reddant ullum teloneum uel ullam consuetudinem uel aliquam redhibitionem: et ne quislibet exactor fisci de carris, uel carretis uel sagmariis, uel de quocunque uehiculo siue per terram, siue per aquam facto, uel de quocunque commercio pertinente ad predictum locum exigat uel accipiat  ullam consuetudinem: nec quibuslibet negotiis factis, uel in uillis, terris, aquis, siluis predicti monasterii, undecunque potestas iudiciaria aliquid exigere presumat, aliquam legem uel consuetudinem accipere uel exigere, uel quamlibet molestiam inferre. Et obeunte abbate monasterii ipsius, uolumus  ut nulla se occasione neque episcopos neque quilibet regie potestatis minister in describendis preuidendisque acquisitis acquirendisque eiusdem monasterii rebus permisceat. Abbatem uero eidem monasterio non alium, quam quem dignum moribus communi consensu congregatio tota poposcerit, ordinari uolumus: ac orandi tantummodo causa accedendi ad prefatum locum episcopo licentiam damus; aut si forte ad peragenda sacra missarum fuerit inuitatus mysteria, et si uoluerit predicto cenobio aliquid de episcopio suo dare, nostra regali et sua pontificia auctoritate peragat; at si uoluntas et facultas denegauerit, de iis que collate sunt rebus nichil inuadere presumat. Porro si contigerit aliquod infortunium cuiuscunque perturbationis,  quod ab episcopo possit minime diffiniri, uel ipse erga ipsum locum male agens [agat], iubemus ut nostrorum successorum regum auribus declaretur, ut regali iudicio quidquid deprauatum fuerit corrigatur. Ne ergo putent presules sedis Aurelianis propter hanc commendationem ad adiutorium ac defensionem Miciacensis cenobii a nobis pie ac misericorditer factam, quam fideli nostro Ione episcopo committimus, eo quod presentia nostra longe remota sit ab illis partibus, res prefati monasterii qualibet machinatione alienare, uel ipsum locum inquietare, presertim cum et prefatus locus regio beneficio sit fundatus, et res ipsius cenobii larga regum munificentia sint largite. Itaque summopere iubendo uolumus ut monachi predicti loci ad diuinum  seruitium honorificentius peragendum rebus superius memoratis ditati, regulariter otium sancte quietis per adiutorium episcopi et per hanc nostram auctoritatem adepti, in his in quibus se Deo deuinxerunt, diuina iuuante gratia, immobiliter permaneant. Et pro hoc beneficio a nobis impartito flagitamus omnimodis seruos Dei prefati loci monachos, ut pro nobis et coniuge nostra Iudith et prole, et stabilitate imperii a Deo nobis collati, et per cuncta secula per successores nostros sua gratissima pietate conseruandi semper omnipotenti Deo preces fundant. Hoc autem preceptum, ut pleniorem in omnipotentis Christi nomine obtineat uigorem, et a successoribus nostris credendo conseruetur, nomine nostro et eorum, qui presentes aderant,  titulare uoluimus, et annuli nostri impressione signari iussimus.

Datum XIu Kal. Martii, anno Christo propitio 24 [a 2Kb] imperii domini Ludouici piissimi Augusti, indictione 14. Actum Aquisgrani palatio regio in Dei nomine


Durandus diaconus ad uicem Fridugisi cancellarii recognouit [a 1Kb] .





CXL. PRO MONASTERIO SCHWARTZACENSI.  Confirmatur commutatio bonorum facta inter Waldonem abbatem Schwartzacensem et Erchengarium comitem Nordgouie.
[Ex antiquo chartulario abbatie Andlauiensis [b 1Kb] .]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti [c 1Kb] .

Si enim ea que fideles imperii nostri pro eorum opportunitatibus inter se commutauerunt, nostris confirmamus edictis, imperialem exercemus consuetudinem,  et hoc in postmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum, industria, quia Waldo [d 1Kb] abbas monasterii quod uocatur Suarzhaha, nec non et uir illuster Erkingarius comes, ac genitrix et fratres sui Rotdrudis, uuoradus, Bernaldus et Bernardus accedentes ad aures clementie innotuerunt celsitudini nostre, quod pro ambarum partium opportunitate quasdam res et mancipia inter se commutassent. Dederunt igitur Erkingarius comes, ac genitrix et germani sui Rotdrudis, uuoradus, Bernaldus et Bernardus per nostram sibi datam licentiam Waldoni abbati ad partem prefati monasterii sui in uilla Creuhesheim [e 1Kb] mansos sex et iornales septem; et in Utilinhaim [f 1Kb]  mansos quatuor; et inter Fedinheim [g 1Kb] , et Lampartheim [h 1Kb] , et Techinheim [i 1Kb] , mansos duos et prata ad carradas [i 1Kb] triginta quatuor; et ad Mustridisheim [k 1Kb] sortem [l 1Kb] unam, et ad Fregistatt [m 1Kb] sortes duas et  Waltmasta [n 1Kb] ad porcos saginandum septenos sexaginta duos; et in Zeinhaim [o 1Kb] de uinea aripennos [p 1Kb] duos; et in Wangon [q 1Kb] similiter, et mancipia [r 1Kb] numero triginta quatuor, his nominibus: Anno, Willigart et filia eius Feginbolt, uuitbert, Duno, Wanahilt, Pallo, Trutger, Rahrud, Goltrut, Hildefrit, Theacla, Waldila, Meginfrit, Richilt, Winilind, Liuthari, Fridalind, Irmanhilt, Liapheri, Wolfarth, Willirat, Liudolf, Nortwib, cum filiis tribus, Waldgard, Ruadind, Helinsind, Antrat . . . . . Et e contra in compensatione istarum rerum dedit prefatus Waldo abba de rebus memorati monasterii memorato Erkingario comiti, ac genitrici et fratribus eius, Rotdrudi, uuorado, Bernaldo et Bernardo per nostram sibi datam licentiam in pago Alsacinse in uilla, uel marka  Erboldisuillare, in loco qui appellatur Zinzila [s 1Kb] , mansos decem et septem, et prata ad carratas quinquaginta, et de uinea aripennos quatuor, cum finibus et terminis eorum, et mancipia numero triginta quatuor que ita nominantur: Adelbert, Watto, Dheganholt, Hildigun, Werinbold, Hugibold, Ingilbold, Otgunt, Weringunt, Willibert, Franco, Horslolf, Ruatber, Snelrath, Hiltrad, Ingilbert, Engitman, Niwrat, Trutlind, cum filio suo, Werhild, Ruathild, Willisind, Ratgunt, Ingilbrich, Lonico, Adalhild, Libold, Willigunt, item Deganbald, Lipsind, Liutsind, Werinbert, Wacho. Unde et duas commutationes pari tenore conscriptas, manibusque bonorum hominum roboratas pre manibus se habere professi sunt; sed pro integra firmitate petierunt celsitudini nostre, ut,  etc. Reliqua, ut in diplomate anni 823, quo Ludouicus Pius confirmat commutationem factam inter Bernoldum Argentinensem, et predictum Erchengarium, supra, num. CIX. Et ut hec auctoritas firmior habea  tur, de annulo nostro subter eam iussimus sigillari. Hirminmaris notarius ad uicem Fridugisi recognoui.

Data quarto Non. Martii, anno, Christo propitio, 15 imperii domni Ludouici et Lotharii 6 piissimi Augusti, indictione 6. Actum Aquisgrani palatio regio [a 1Kb] , in Dei nomine feliciter. Amen.



CXLI. PRO RESTAURATIONE ECCLESIAE BENIGNI IN URBE DIuIONIS. 
[Apud Mabill., Ann. ord. S. Bened., tom. II, p. 516.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus, Amadeo comiti, Helie et Waldo, Isembardo et Barberto uassis nostris. Notum sit uobis  quia uolumus ut adiutorium faciatis Herlegaudo diacono ad restaurandam et recooperiendam ecclesiam sancti Benigni martyris Christi, propter illam scilicet rationem, quia compertum nobis est quod uos de ratione eiusdem ecclesie beneficia habeatis; et nonas, et decimas in omnibus dare faciatis: quia iustum est. Propterea constituimus uobis ut ad restaurandam illam ecclesiam, et cooperiendam, adiutorium prestetis. uidete ut omnino impleatis, atque expressim uobis demandamus ut nullam exinde habeatis negligentiam, si gratiam nostram uultis habere. Et ut certius cognoscatis hanc nostram esse iussionem, de annulo nostro iussimus sigillari.



CXLII. PRO BURDIGALENSI S. ANDREAE ECCLESIA.  
[Apud D. Bouquet., tom. uI, pag. 557, ex Lopesio, Eccles. Metrop. Burdigal., pag. 377.]

In nomine Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si liberalitatis nostre munere locis Deo dicatis quiddam conferimus beneficii, et necessitates ecclesiasticas ad petitiones sacerdotum nostro releuamus iuuamine, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Nouerit interea sagacitas seu utilitas omnium fidelium, tam presentium quam futurorum, quod uir uenerabilis Sicarius Burdigalensis archiepiscopus adiens nostram  presentiam, obtulit obtutibus nostris immunitatem domini et genitoris nostri Caroli bone memorie serenissimi Augusti, in qua continebatur qualiter ipsam sedem, que est in honorem S. Andree et S. Iacobi apostolorum, cum monasteriis sibi subiectis, que dicuntur Blauia, quod est in honorem S. Romani constitutum, ubi ipse sanctus corpore requiescit, situm in eodem pago Burdigalensi super fluuium Garonam; nec non et S. Seuerini, ubi etiam  requiescit ipse, constructum in suburbio ipsius ciuitatis, cum omnibus appendiciis et assentiis [b 1Kb] eorum, que non solum idem genitor noster, uerum etiam predecessores eius reges, ipsamque sedem sub suo munimine et defensione cum cellulis sibi subiectis, et rebus uel hominibus ad se pertinentibus uel aspicientibus consistere fecissent, et eorum immunitatum auctoritatibus ab inquietudine iudiciarie potestatis eadem munita atque defensa fuisset ecclesia. Sed pro rei firmitate postulauit a nobis prefatus Sicarius archiepiscopus ut, parentum seu predecessorum nostrorum regum morem sequentes, huiusmodi nostre immunitatis preceptum ob amorem Dei et reuerentiam ipsius sancti loci circa ipsam ecclesiam fieri censeremus. Cuius petitioni libenter assensum prebuimus,  et hoc nostre auctoritatis preceptum circa ipsam ecclesiam immunitatis atque tuitionis gratia pro diuini cultus amore et anime nostre remedio fieri decreuimus, per quod precipimus atque iubemus ut nullus iudex publicus, uel quilibet ex iudiciaria potestate, aut nullus ex fidelibus nostris tam presentibus quam futuris, in ecclesias aut agros seu reliquas possessiones, quas moderno tempore in quibuslibet pagis uel territoriis intra ditionem imperii nostri iuste et legaliter memorata tenet ecclesia, uel ea que deinceps in iure ipsius ecclesie diuina pietas uoluerit augeri, ad causas audiendas, uel freda aut tributa exigenda, aut mansiones uel paratas faciendas, aut fideiussores tollendos, aut homines ipsius ecclesie, tam ingenuos quam seruos, super  terram ipsius commanentes iniuste distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea que supra memorata sunt, exigere presumat. Sed liceat memorato presuli et cuilibet successori res predicte ecclesie cum cellulis sibi subiectis et rebus uel hominibus ad se aspicientibus uel pertinentibus, sub immunitatis nostre defensione, remota totius iudiciarie potestatis inquietudine, quieto ordine possidere, et nostro fideliter parere imperio, atque pro incolumitate nostra et coniugis et prolis, seu etiam totius imperii a Deo nobis collati, et eius clementissima miseratione per immensum conseruandi, una cum clero et populo sibi subiecto, Dei immensam clementiam iugiter exorare. Et quidquid  de prefatis rebus ecclesie ius fisci exigere poterit, totum nos perpetua renuntiatione concessimus ecclesie isti, ut perennibus temporibus in alimoniam pauperum et stipendia clericorum ibidem Deo famulantium proficiat in augmentum. Hanc itaque auctoritatem, ut pleniorem in Dei nomine obtineat uigorem, et a fidelibus nostris diligentius conseruetur, manu nostra subterfirmauimus, et annuli nostri impressione signari iussimus.





CXLIII. PRO MONASTERIO EREMIFANENSI 
[Apud Rettempacher, Annales Eremifanenses, pag. 30.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.

Si erga loca diuino cultui mancipata imperiali more beneficia largimur opportuna, id nobis procul dubio ad stabilitatem imperii nostri, et anime salutem proficere minime dubitamus. Igitur notum esse uolumus cunctis fidelibus sancte Dei Ecclesie et nostris, presentibus scilicet et futuris, quia ad deprecationem dilecti filii nostri Ludouici regis Waioariorum  et Geroldi comitis concessimus cuidam monasterio nostro, cuius uocabulum est Chremisa, quod est constructum in honore et ueneratione Domini et Saluatoris nostri Iesu Christi, situm in pago Trungowe, ubi presenti tempore uir uenerabilis Sigehardus abbas preest, et monachis ibidem per tempora degentibus quoddam territorium, quod est in pago Grunzwiti, iuxta montem Sumerberch, quod usque modo serui uel sclaui eiusdem monasterii ad censum tenuerunt, qui ad partem comitis soluebatur; ubi etiam monachi de prefato monasterio ecclesiam et domos et cetera edificia construxerunt. Quod territorium ita terminatur: incipit enim, ex plaga orientali, a Sumerperch, sicut missi Geroldi comitis designauerunt, usque in Dreisma, ad locum qui uocatur  Hohoga, Plettehinn, et inde sursum usque ad territorium episcopatus Patauiensis ecclesie, et exinde ad plagam australem usque in Heribrunnum. Deinde ex parte occidentali usque ad eum locum ubi Flinspach exit de silua; a parte aquilonis, sicut ipsa silua pergit usque ad iam dictum montem qui uocatur Sumerperch. Memoratum uero territorium, quantumcunque infra suprascriptam terminationem consistit, saluis tamen proprietatibus liberorum sclauorum, reliquum quidquid infra has terminationes presenti tempore ad partem comitum pertinebat, omnia supradicto monasterio Chremyse per hanc nostram auctoritatem presentialiter tradimus, et de nostro iure in ius et dominationem eius transfundimus, ita uidelicet ut quidquid de prefatis territoriis  ob utilitatem et profectum prescripti monasterii rectores et ministri eius facere uel iudicare uoluerint, libero in omnibus potiantur arbitrio faciendi quidquid elegerint. Et ut hec auctoritas nostris futurisque temporibus Domino protegente ualeat inconuulsa manere, manibus propriis subterfirmauimus, et annuli nostri impressione signari iussimus.

Signum Ludouici serenissimi imperatoris.

Signum Lotharii gloriosissimi imperatoris Augusti.


Durandus diaconus ad uicem Fridugisi recognoui.

Datum XI Kal. April., anno Christo propitio 15 imperii domini Ludouici serenissimi imperatoris, et Lotharii 6, indictione 6. Actum Aquisgrani, palatio regio, in Dei nomine feliciter. Amen.





CXLIu. PRO MONASTERIO S. GALLI.  Ludouicus Pius et Lotharius imperatores confirmant donationem a Pippino rege monasterio S. Galli factam.
[Apud Neugart., Codex Alemannicus, pag. 196, ex cod. Tr. mon. S. Galli, pag. 172.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.


Notum sit omnibus fidelibus nostris, presentibus scilicet et futuris, quia Gauzbertus uenerabilis abbas ex monasterio S. Galli permissum suum nobis innotuit, quod auus noster Pippinus quondam rex aliquos liberos homines in pago Brisichaua [a 1Kb] quorum nomina sunt: Williharius, Putico, Gauzbertus, Otarius, Pillinus, Haimo, Hundo, Wolfuuinus, Motharius, Chrodarius, Gangulffus, Zuppo, Gisalo, Drasamundus, Harimundus, Otini, Grotzeo, Swabulffus, Biritoldus, Griffo, Wolantinus, ad eumdem monasterium concessisset. Eo scilicet modo ut iidem liberi homines, et posteritas eorum, censum quod ad fiscum persolui solebant, parti predicti monasterii exhiberent atque persoluerent. Sed quia super hac concessione preceptum aui nostri Pippini regis  conscriptum non habebant, iussimus Liuthario comiti [b 1Kb] hanc causam diligentius, si ita esset, inquirere. Qui iuxta ueritatis et equitatis ordinem diligenter perscrutatum renuntiauit nobis, quia sicut per illos pagenses et ueraces homines per sacramentum inuenire potuit, ita esse uerum, sicut superius comprehensum est. Quapropter hoc nostre auctoritatis preceptum fieri decreuimus: per quod precipimus atque iubemus, ut, sicut predicti homines ingenui illud censum quod annis singulis fisco conferri solebant, eidem monasterio sancti Galli per constitutionem aui nostri Pippini regis exhibuerunt, ita abhinc in postmodum omnis posteritas eorum per hoc nostrum preceptum ad supra dictum monasterium sub omni integritate persoluant. Nullusque  uel a comitibus, uel a centenariis, uel a missis discurrentibus, uel a quibuslibet alterius ordinis inquietudines aut calumnias pars eiusdem monasterii exinde patiatur: sed sicut ab auo nostro Pippino rege concessum est, ita ab omnibus fidelibus nostris erga predictos homines, et censum qui ab eis debetur, inuiolabiliter conseruetur. Et ut hec auctoritas firmior habeatur, et per futura tempora melius conseruetur, annulo nostro subter eam iussimus sigillari.


Hirminmaris notarius ad uicem Fridugisi recognoui et subscripsi.

Data pridie Idus Februarias anno Christo propitio 15 imperii domni Ludouici imp. et Lotharii sexto [a 1Kb] , indictione 6. Actum Aquisgrani [b 1Kb] palatio regio, in Dei nomine feliciter. Amen.





CXLu. PRO MONASTERIO SANGERMANENSI. 
[Apud Mabill., Annal. ord. S. Bened., tom. II, pag. 521.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.

Si ea que fideles imperii nostri pro statu et utilitate ecclesiarum ac seruorum Dei fideliter ac deuote  ob Dei amorem in locis sibi commissis statuerunt, nostris confirmamus edictis, hoc nobis procul dubio ad eternam beatitudinem et totius regni a Deo nobis commissi tutelam mansurum esse credimus, et retributorem Dominum in futuro habere confidimus. Igitur notum sit omnibus fidelibus sancte Dei Ecclesie ac nostris, presentibus scilicet et futuris, quia uir uenerabilis Hilduinus, monasterii Sancti uincentii ac Sancti Germani abbas, necnon et sacri palatii nostri archicapellanus, nostre suggessit serenitati quod pro Dei omnipotentis amore, et futuro eiusdem congregationis cauendo periculo, ne aliqua successorum suorum negligentia aut parcitate [Forte rapacitate] ordo in ea futuris temporibus perturbaretur  monasticus, stipendia eorum que annuatim in cibo et potu accipere debebant, necnon et quasdam uillas, specialiter necessitatibus illorum deseruiendas, constituisset ac deputasset, atque per litterarum seriem et largitionis sue chartam, sua aliorumque bonorum hominum manibus roboratam, eis concessisset ac delegasset: quatenus nulla occasione, nec rei publice seruitio, quisquam ex successoribus suis impedimentum in futuro inferre potuisset, pro quo a uia rectitudinis et obseruatione regulari oberrare necesse esset: sed deputatis sibi rebus et stipendiis contenti, absque necessitate et inopia, regularem normam tenere, et sine preuaricatione, quantum humana sinit fragilitas, obseruare quiuissent. Unde humiliter petiit ac postulauit celsitudinem  nostram, ut pro rei firmitate, super eamdem constitutionem auctoritatis preceptum nostre, pro diuino intuitu ac ipsorum sanctorum reuerentia, fieri iuberemus, per quod in antea stabilis et inuiolata permaneret. Nos uero petitioni illius, quia necessaria et rationabilis erat, aurem accommodantes, et qua uoluntate ac ratione talia clementie nostre suggereret, perspicue intelligentes, ueluti postulauerat, fieri adiudicauimus. Quapropter statuimus  atque iubemus secundum quod in illius ordinatione continetur, ut dentur eis annis singulis de tritico puro modii mille quadringenti et quadraginta; et in susceptionem hospitum modii centum octoginta, quod sunt simul modii mille sexcenti uiginti; de uino modii duo millia; de legumine modii centum octoginta; de caseo pensas centum sexaginta; de pinguedine autem modii uiginti, aut porci quinquaginta, quales meliores inueniri possunt; de butyro modii quatuor, de melle carrada una ex modiis octo, uel sicut ex censu de uilla Lucarias persoluitur; et mensalem de duodecim uillis melle et cera, id est unoquoque mense sextaria quatuor, et cere libras duas; de sale modii centum; uolatilia cum ouis de duobus festis, id est Pascha et Natalis Domini. Ad uestimenta  etiam uel omnes eorum necessitates, secundum regularem institutionem procurandas, constituimus illis easdem uillas, quas ipse per suam concessionem eis uisus est condonasse: id est Antoniacum  cum ipsa capella, uel quidquid ad suum opus presentialiter habuit, uel quidquid inde homines per precarias tenent, uel quidquid per beneficium illius aliqui adhuc habent, et illic pertinere uidetur, ut post eorum discessum ad usum fratrum reuertantur. Alteram, cuius uocabulum est Cella , que dicitur uillaris, cum omnibus appendiciis suis, quantum ipse presenti tempore ad suum opus illic habuit, uel quidquid homines per precaria uel beneficia illius tenent, et illic pertinere uidetur. Tertiam, que uocatur Matriolas , cum omni integritate sua. Quartam, que uocatur Cati-cantus . Quintam, cuius uocabulum est Nouigentus , cum omni integritate sua. Sextam, cuius uocabulum est Spinogilum , cum ipsa capella, uel quidquid inde ad suum opus habuit. Septimam, locellum, qui uocatur ualedronis . Octauam, que dicitur Agmantus , una cum ipsa silua que uocatur Usta [Al. Utta, Otte]. Has ergo uillas cum appendiciis et reditibus suis ut diximus, ad omnes eiusdem congregationis, tam infirmorum quam senum, necessitates faciendas, et sustentacula mortalis uite ministranda, imperiali auctoritate et indulgentia per hoc preceptum confirmationis nostre, sicut predictus uenerabilis  abbas in sua predicta constitutione, stabili iure eis, concedimus ac confirmamus: precipientes ut nullus abbas per successiones, quod salubri egit consilio, subtrahere aut minuere audeat, aut ad suos usus retorqueat, aut alicui in beneficio tribuat: sed neque seruitia ex eis exactet, neque paraueredos aut expensas ad hospitum susceptiones recipiat; neque ullas in aliqua re exactiones inde exigat absque ineuitabili necessitate, preter mensuras in principali  ecclesia beati Germani, et in ponte Parisius longo a tempore dispositas: et si augeri adiudicauerit, et numerum monachorum in maius augeri, amplificari pecunia maiori licentiam habeat. Hec autem, ut putamus, ad usus centum uiginti monachorum sufficiunt: distrahendi autem aut minuendi eas, quas pro Dei statuimus amore, nequaquam presumat. Sed si facere presumpserit, et post discessum nostrum hanc nostram confirmationem, quam supra dicti uenerabilis uiri Hilduini constitutionem fecimus, uiolare uoluerit, querela ad successores nostros, qui tunc temporis nobis superstites fuerint deuenerit, ipsique agnita auctoritate nostra statuta nostra defendant, et sue auctoritatis precepto confirment: qualiter futuris temporibus  fratres, in cenobio supra dicto regulam beati Benedicti seruantes, absque perturbatione libere Deo deseruire queant, nobisque merces exinde in perpetua recompensetur eternitate. Et ut hec auctoritas, quam ob amorem Dei et anime nostre remedium statuimus, firmiorem obtineat uigorem, et deinceps inconuulsa ualeat perdurare, manus nostre subscriptione eam subter firmauimus, et annulo nostro sigillari iussimus.

Data idibus Ianuarii, anno Christo propitio sexto decimo imperii domni Ludouici serenissimi Augusti, indictione septima. Actum Aquisgrani palatio regio in Dei nomine feliciter. Amen.





CXLuI. PRO MONASTERIO FARFENSI.  
[Apud Chesnium, Script. Rer. Franc., tom. III, pag. 658.]

Ludouicus et Lotharius diuina ordinante prouidentia imperatores Augusti.

Cum locis diuino cultui mancipatis largitionis nostre munere quidpiam conferimus, id nobis ad stabilitatem imperii nostri, et ad eterne uite premium capessendum profuturum liquido credimus. Proinde notum esse uolumus omnium fidelium nostrorum, presentium scilicet et futurorum, sagacitati, quia nos superno amore accensi, pro remedio anime nostre concedimus quoddam monasteriolum situm in finibus Teatine siue uocitane, in loco cuius uocabulum est Lucana, et constructum in honorem sancti  Stephani protomartyris, sub omni integritate, ad monasterium nostrum sancte Marie semper uirginis, quod est situm in pago Sabinensi, ubi in presenti tempore Ingoaldus abbas preesse dignoscitur. Monasteriolum uero supradictum cum omni integritate, cum ecclesiis, cellulis, territoriis, edificiis, familiis, iuste pertinentibus, casis, amassariciis, aldiariciis, bouillicariis, uaccariciis, Alpibus Gaiis, molendinis, aquis, decursibus, pascuis, paludibus, uel quidquid presenti tempore iuste et legaliter pertinere dignoscitur, et nostri iuris atque possessionis iure proprietatis est, totum et ad integritatem, uel inexquisitum, predicto monasterio Sancte Marie tradimus, et de nostro iure in ius et dominationem illius transferimus.  Ita uidelicet ut quidquid rectores et ministri predicti monasterii sancte Marie semper uirginis de supradicto monasterio Sancti Stephani secundum auctoritatem canonicam ac regularem facere, ordinare ac disponere uoluerint, libero in omnibus potiantur arbitrio faciendi quidquid elegerint. Et ut hec auctoritas largitionis nostre firmior habeatur, et per futura tempora melius conseruetur, manibus propriis subterfirmauimus et annuli nostri impressione assignari iussimus.

Durandus diaconus ad uicem Frigdugisi recognouit.

Dat. X Kalend. Iulii, anno 15 imperii domini Ludouici et Lotharii 7, indict. 7. Actum Aquisgrani palatio regio in Dei nomine feliciter. Amen.





CXLuII  PRO FLODEGARIO ANDEGAuENSI EPISCOPO. 
[Baluz., Capitul., tom. II, pag. 829.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti.

Si ea que fideles imperii nostri pro eorum opportunitatibus inter se commutauerint nostris confirmamus edictis, imperialem exercemus consuetudi nem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum presentium scilicet et futurorum industria quia dilectus filius noster Augustus Lotharius innotuit mansuetudini nostre quod Flodegarius Andegauensis urbis episcopus pro communi utilitate et compendio  nuperrime de quibusdam mancipiis cum quodam homine nomine Winnerado commutationem fecisset. Dedit igitur prescriptus uir uenerabilis Flodegarius, Andegauensis urbis episcopus, paribus sepedicti Winneradi de ratione ecclesie sue sancti Mauricii de uilla nuncupata Chamberliaco, in ipsa, cum consensu Berte, que ipsam uillam in beneficio habere uidetur, mancipium nomine Aredium ad suum proprium habendum. Et e contra in compensatione huius rei dedit iam dictus Winneradus predicto uiro uenerabili Flodegario episcopo ad partem prescripte uille uel domine Berte, que eodem tempore ipsam uillam in beneficio habere uidetur, de proprio suo mancipia duo his nominibus Restaldum et Ermenaldum. Unde et duas commutationes pari tenore conscriptas  manibusque bonorum hominum roboratas illos pre manibus habere professus est. Sed pro integra firmitate petiit ut ipsas commutationes denuo per nostre mansuetudinis preceptum plenius confirmaremus. Cui petitioni denegare noluimus; sed sicut unicuique fidelium nostrorum iuste petentium, ita nos illi concessisse et confirmasse in omnibus cognoscite. Precipientes ergo iubemus ut quidquid pars iuste et rationabiliter alteri contulit parti, deinceps per hanc nostram auctoritatem iure firmissimo teneat atque possideat, et faciat exinde quidquid elegerit. Et ut hec auctoritas nostra firmior habeatur et per futura tempora melius conseruetur, de annulo nostro subter sigillari iussimus.


Signum Ludouici serenissimi imperatoris.

Meginarius notarius ad uicem Fridugusi recognouit et subscripsit.

Data uI Kalendas . . . . . anno Christo propitio 15 imperii Ludouici serenissimi imperatoris et Lotharii 7, indictione 7. Actum Aquisgrani palatio regio in Dei nomine feliciter. Amen.



CXLuIII. PRO MONASTERIO S. ANDREAE IUREDENSIS IN DIeCESI HELENENSI. 
[Apud D. Bouquet., ibid., ex Append. ad Marcam Hispan., col. 775.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.


Notum esse uolumus cunctis fidelibus sancte Dei Ecclesie et nostris, presentibus scilicet et futuris, qualiter uir illuster Gaucelmus comes [a 1Kb] ad nostram accedens clementiam, innotuit celsitudini nostre qualiter quidam abbas, nomine Miro, quondam in territorio Helenense super fluuium Tacidum in quodam loco in honore sancti Andree monasterium edificasset, et monachos secundum regulam sancti Benedicti in eodem monasterio uiuere constituisset, eoque rebus humanis exempto, Sisegutus abbas in suo et loco et ministerio subrogatus fuisset; deprecatusque est nos idem uir illuster Gaucelmus comes ut predictum Sisegutum abbatem, una cum monachis suis, et predictum monasterium suum cum omnibus cellulis ad eum pertinentibus in supradicto  pago Helenense, unam uidelicet in honore sancti Martini sitam, in qua primitus idem abbas cum monachis habitare cepit, ipsamque uallem cum prefata cellula et cum omni integritate sua concederemus, necnon et aliam cellulam in honore sancti uincentii constructam, seu et uillare quod dicitur Garrericis, cum ipsis fiscalibus terris, uel etiam cum rebus uel adiacentiis, quas presenti tempore in predictis locis iuste et legaliter tenere et possidere uidentur, in nostra eleemosyna sub tuitione et defensione nostra consistere fecissemus, quemadmodum alia monasteria infra Septimaniam consistere uidentur. Cuius deprecationi assensum prebentes, ita nos fecisse omnium fidelium nostrorum cognoscat industria. Propterea has nostre auctoritatis  litteras firmitatis gratia fieri et ei dari iussimus; per quas precipimus atque iubemus ut nullus iudex publicus, aut quislibet ex iudiciaria potestate in ecclesias aut loca uel agros, seu reliquas possessiones predicti monasterii, et cellulas superius nominatas, uel que deinceps in iure ipsius loci diuina pietas augeri uoluerit, iudiciario more ad causas audiendas, uel freda exigenda, aut mansiones uel paratas, aut ullas redhibitiones uel illicitas occasiones requirendas ingredi audeat, uel ea que supra memorata sunt exigere presumat: sed liceat predicto abbati eiusque successoribus, absque ullius iniusta inquietudine, cum omnibus rebus ad se iuste et legaliter presenti  tempore pertinentibus, quiete uiuere ac residere, et pro nobis, coniuge proleque nostra atque pro stabilitate totius imperii nostri, una cum monachis eorum Domini misericordiam iugiter exorare. Et quandocunque diuina uocatione memoratus abbas eiusque successores de hac luce migrauerint, quandiu inter se tales inuenire potuerint, qui eos secundum regulam sancti Benedicti regere et ordinare ualeant, licentiam habeant ex se ipsis eligendi abbates. Et ut he nostre auctoritatis littere ab omnibus uerius credantur, et diligentius conseruentur, de annulo nostro subter eas precepimus signari.



CXLIX PRO MONASTERIO EBERSHEIMENSI.  
[Apud Grandidier, Histoire de Strasbourg, tom. II, p. 190.]

In nomine sancte et indiuidue Trinitatis, Ludouicus diuina fauente gratia rex Francorum et Longobardorum, Romanorum uero imperator Augustus.

Si erga loca diuinis cultibus mancipata propter amorem Dei, ipsique in eisdem locis famulantibus beneficia opportuna largimur, premium nobis apud Deum eterne remunerationis rependi non diffidimus. Idcirco nouerit omnium fidelium nostrorum tam presentium quam futurorum industria, quia uenerabilis Theopaldus, abbas monasterii quod nuncupatur Nouientum siue Ebersheim, quod est situm in pago Alsatie supra Illam flumen in comitatu Kircheim, quod uir illuster Ethich dux in honorem Domini nostri Iesu Christi  et sanctorum apostolorum Petri et Pauli, sanctique Mauricii sociorumque eius construxit, presentauit nobis immunitatem et priuilegia domni et genitoris nostri Caroli bone memorie Augusti. Que cum perlecta in audientia principum fuissent, continere uidebantur quod idem genitor noster, ob amorem regni celestis, specialiter tamen ob reuerentiam Thebeorum martyrum, predictum monasterium speciali quodam affectu sub plenissima defensione regie immunitatis semper tutatus sit. Quapropter rogauit nos idem predictus abbas cum domno uuifhaldo aduocato suo, ut paternum morem sequentes ipsum supradicti cenobii locum et ipsius precipuas curtes in tutelam nostre imperialis defensionis, exclusa omni comitiali seu fiscali potestate, reciperemus. Nos ergo  maiorum nostrorum exemplo prouocati, simulque ipsius sancti loci utilitati et nostre saluti prouidentes petitioni in omnibus annuere decreuimus. Precipientes itaque imperiali auctoritate iubemus, ut nullus iudex publicus, nulla iudiciaria potestas, nostris et futuris temporibus ipsum supra dictum locum uel curtes ipsius potestatiue ingredi presumat, nec paratas aut mansiones ibi faciat, nec quemquam hominum constringat, nec quidquam in iure fisci nostri inibi requirat, sed predictus abbas Theopaldus et omnes successores eius ipsas curtes ex hoc et deinceps potestatiue et totaliter cum omni immunitate sua possideant. Hoc est, in Hiltesheim [b 1Kb] , curtis Lotharii imperatoris anno 834 capite plexus est.  dominica cum omnibus pertinentiis suis, bannus totaliter, ecclesia cum decimis suis: retinuimus etiam nobis et iudicibus nostris in ipsa uilla dimidium mansum, ne quidquam impedimenti ipsum cenobium in curte sua sustineat; iudiciaria uero potestas ad abbatem et ad iudices suos potestatiue pertineat. In Wittensheim [a 1Kb] , curtis dominica cum pertinentiis, ecclesia cum decimis suis, retinentes nobis quartam partem mansi, eo tenore quo supra. In Gruzenheim [b 1Kb] , curtis dominica cum omnibus pertinentiis suis, ecclesia cum decimis suis, tres partes banni cum iudiciaria potestate; nobis uero et iudicibus nostris, ne aliquot impedimentum, ut supra diximus, cenobium in sua curte sustineat, unum mansum retinuimus. In Artoluesheim [c 1Kb] , curtis dominica cum omnibus pertinentiis  suis, bannus totaliter, ecclesia cum decimis suis. In Muttersholtz [d 1Kb] , curtis dominica cum omnibus pertinentiis suis, ecclesia cum decimis suis. In Suabesheim, [e 1Kb] curtis dominica cum omnibus pertinentiis suis. Ecclesia in Niuratesheim [f 1Kb] cum decimis suis. In Beckensheim [g 1Kb] , curtis dominica. In Wilre [h 1Kb] , curtis dominica, ecclesia cum decimis suis. In Binrenheim [i 1Kb] curtis dominica cum banno ipsius allodii, ecclesia cum decimis suis. In Kagenheim [i 1Kb] curtis dominica. In Ebersheim [k 1Kb] , curtis dominica. In Utenheim [l 1Kb] , curtis dominica, ecclesia cum decimis suis. In ualua [m 1Kb] , curtis dominica. Itaque predictus Theopaldus abbas et omnes successores ipsius has predictas curtes absque ulla contradictione, seu conuulsione, uel diminutione alicuius iudiciarie  potestatis, seu secularis, siue spiritualis per munificentiam nostre imperialis auctoritatis largitatem meliorando, augmentando, potestatiue possideant,  quatenus fratres inibi Domino seruientes pro salute nostra ac pro statu imperii nostri frequentius exorent. Et ut hec nostra imperialis auctoritas nostris et futuris temporibus stabilis et inconuulsa, Christo largiente, permaneat, manu propria signauimus, et sigilli nostri impressione sigillauimus.

Data Idus Iunii, anno Dominice incarnationis 829, indictione septima, anno . . . . . . regni domni Ludouici serenissimi regis. Actum in Foracheim [n 1Kb] in curte regali, in Christi nemine feliciter, Amen.

Signum domini Ludouici serenissimi regis. Albertus cancellarius ad uicem Diothmari archicapellani [o 3Kb] recognoui.



CL. PRO MONASTERIO CENTULENSI SIuE S. RICHARII.  
[Apud D. Bouq. ibid. pag. 562, ex Acherio tom. Iu Spicil., pag. 478.]

In nomine Domini [Dei] et Saluatoris nostri Iesu Christi, Ludouicus diuina ordinante prouidentia imperator Augustus.

Notum esse uolumus cunctis fidelibus sancte Dei Ecclesie et nostris, presentibus scilicet et futuris, quia dum nos orationis causa in beatissimi confessoris Christi Ricarii basilicam adueniremus, adierunt celsitudinem nostram monachi ex monasterio eodem, deprecantes ut super rebus quas moderno tempore in quibuslibet pagis et territoriis infra ditionem imperii nostri ad uictum et uestitum eorum habent, nostram auctoritatem firmitatis gratia fieri iuberemus;  per quam decerneremus ut neque abbates per tempora ibidem degentes, neque ministri, aut alia quelibet superioris uel inferioris predicta [Forte  dignitatis] persona, de eisdem rebus aliquid abstrahere aut minuere, uel in alios usus retorquere presumat. Quorum petitionem iustam ac rationabilem iudicantes, hos imperiales apices nostros firmitatis gratia circa seruos Dei ibidem per tempora labentia degentes fieri iussimus, per quos decernimus atque omnimodis sancimus ut nullus rector predicti monasterii, aut ministri eius, de rebus quas moderno tempore in quibuslibet pagis et territoriis infra ditionem imperii nostri ad usus et uictum atque uestimentum eorum habent, quarum hec sunt nomina: Cininicurtem cum Bronoilo, Aldulficurtem, ualles, Drusciacum, Nouamuillam, Mons-Angelorum, Wiberentium, Bagardas, Curticellam, Crux, Langoratum, Altegiam, Sidrutem, Niuiellam, uerculf, Concilium,  Rocconis-Montem, Maris; uel quidquid ad supradicta loca presenti tempore iuste et legaliter aspicere uidetur, aliquid abstrahere aut minuere, aut in alios usus conuertere, aut paratas, aut lidimonium, aut hostilicium, aut alias quaslibet redhibitiones exigere aut exactare presumat: sed eo modo atque tenore quo nunc statuimus, teneant atque possideant, ita nostris et futuris temporibus secure atque quiete habeant et fruantur; quatenus ipsos seruos Dei in predicto monasterio famulantes pro nobis, coniuge proleque nostra, atque stabilitate totius imperii nostri perpetim Dei misericordiam exorare delectet. Et ut hec auctoritas per futura tempora inuiolabilem atque inconuulsam obtineat firmitatem, manu propria subterfirmauimus, et annuli nostri impressione  signari iussimus

Signum Ludouici serenissimi imperatoris.

Data III Non. Aprilis, anno Christo propitio 27 imperii domini Ludouici piissimi Augusti, indictione 8. Actum monasterio S. Gualarici feliciter. Amen.

Durandus diaconus ad uicem Fridugisi recognoui et subscripsi.





CLI. PRO HERENSI S. PHILIBERTI MONASTERIO. 
[Apud D. Bouquet. ibid., ex schedis mss. bibliothece S. Germani a Pratis.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.


Si enim a Deo nobis collatam potestatem diuinis cultibus famulari facimus, et Dei seruorum, cum in hoc seculo maligno positi sumus, quietem nostro studio procuramus, ut uidelicet a mundi procellis per nostram prouidentiam quantum in nobis est, tuti residere, et libere suam professionem tenere, Deoque sanctissimis desideriis ac piis studiis deuota tranquillitate, remotis perturbationibus seculi, iugiter inherere ualeant; id nobis ad Dei misericordiam promerendam, et ad criminum nostrorum absolutionem, uel ad regni nostri stabilitatem pertinere non ambigimus. Igitur notum sit omnibus fidelibus sancte Dei Ecclesie ac nostris, presentibus scilicet et futuris, qualiter uir uenerabilis Atho quondam episcopus  monasterii sancti Philiberti patroni nostri et preclarissimi confessoris Christi, quod est situm et ab eo constructum in Herio maris insula, per largitatem sancte recordationis domni Caroli genitoris nostri et prestantissimi imperatoris [est] adeptus, ut ordo regularis, qui olim in eodem loco a prefato sanctissimo uiro institutus, et multis postea temporibus laudabiliter ac decenter conseruatus, et partim per torporem prepositorum, partim uero per segnitiem subiectorum fuerat deprauatus, ad pristinum reuocaretur statum: diuino admonitus instinctu, et uirorum religiosorum adminiculo suffultus, pro uiribus satagere curauit, et genitoris nostri ac nostrum, ut eius pia deuotio effectum obtineret, obnixis precibus auxilium implorauit. Sed quia priusquam eius rationabilis  postulatio et pia deuotio et . . . . . optatum obtineret effectum, idem episcopus diem clausit extremum; et uariis emergentibus causis, eiusdem loci congregatio a sui propositi obseruatione multis occasionibus prepedita . . . . . . amore succensa, ac feruentissimo desiderio ignita, spiritali, ut ita dicam, uiolentia niteretur . . . . . . ceperat ac Deo deuouerat regularem professionem, adeo ut nulla quelibet tempestiua seculi perturbatio uel persecutio posset eos quoquomodo compellere, ut a suo exorbitaret proposito . . . . . . illorumque tribulationibus spiritualiter compassi, quia mundo mortui Deo uiuere satagebant, libenter eis propter Christi amorem, cuius uestigia sequi ardentissime contendebant, auxilium eis opportunum prebuimus, et optatam illis quietem ac libertatem  [indulsimus], atque abbatem ex ipsis, qui eos [ualeat] regere, eis constituimus: et nostram imperialem auctoritatem, per quam idem monasterium et omnes res ad eum [ipsum] iuste pertinentes, cum omni integritate, sub nostra successorumque nostrorum plenissima defensione et immunitate et tuitione perpetualiter consisterent, fieri iussimus: et ne ulla tributa, freda, censa, mansionatici, uel ulle quelibet redhibitiones ab eodem loco ullo unquam tempore qualibet occasione exigerentur, similiter nostra auctoritate inhibuimus. Et quidquid fiscus exigere uel sperare poterat, uel quod ad nostrum publicum obsequium exinde pertinere uidebatur, ut in fratrum stipendiis, in pauperibus alendis, in restaurationibus . . . . . uel luminaribus concinnandis totum omnino  cederet, libentissime concessimus. Et ut semper abbatem ex ipsis habeant licentiam eligendi, qui eis regulariter preesse et prodesse posset, ut idem locus sine ulla temporum alteratione sub monastico perpetualiter consisteret ordine, nichilominus per nostrum preceptum confirmauimus. Hec quidem omnia illis deuotissime propter Dei amorem prestitimus, ut a piissimo Domino eterna nobis in celesti patria gratuita eius miseratione fieret recompensatio, eosque apud diuinam clementiam adiutores atque intercessores haberemus perpetuos. Sed cum idem locus piratarum incursionibus creberrime cepisset infestari, et ipsi monachi multas incommoditates atque molestias iugiter propter hoc paterentur:  [cumque] omni anno ipsa necessitas eos compulisset eumdem locum ab initio uerni usque ad finem automni temporis deserere, et quasi desolatum sine diuino officio relinquere, et omne ministerium ecclesie, uel uniuersam monasterii suppellectilem foras cogere cum graui dispendio et labore; et aliud a nouo monasterium construere; ne memoratus locus penitus destitueretur uel annullaretur, et monachorum deuotio tam diutina agitatione concussa ac prepedita, quod hac procellosa perturbatione ex parte amiserat, recuperare ualeret, petierunt celsitudini nostre ut in circuitu noui monasterii castrum illis fieri permitteremus, ut in eo tuti possent eodem in loco, ubi professionem regularem fecerant, suum propositum obseruare, et optata Deo miserante frui  quiete. Quorum petitionem, quia illis ualde necessariam [nouimus,] suscepimus, et ut ita facerent permisimus. Porro diuina opitulatione in fidelium fulti adiutorio, instantissimoque studio prout potuerunt adhibito, idem opus ad effectum Deo cooperante perductum est. Sed ut idem opus patratum utile foret, et ab incursionibus inimicorum tutum consistere ualeret, petierunt obnixe ut concederetur illis a nostra serenitate, ut homines eiusdem monasterii, siue liberi siue serui, ad eum perpetualiter tuendum specialiter deputarentur, et ab aliis publicis obsequiis per nostram largitatem immunes consisterent. [Quod] libenter propter predictorum seruorum Dei quietem concessimus, atque ut ita in futurum conseruaretur, per hanc nostram auctoritatem confirmauimus,  quia utilius ita fieri iudicauimus, quatenus semper par fidelium nostrorum ad eumdem locum custodiendum . . . . et idem locus hac occasione non penitus destrueretur. Proinde hos imperiales apices ei fieri decreuimus, per quos omnibus, sicut premissum est, notum facimus, quia uolumus, et omnino ut a successoribus nostris conseruetur rogamus, ut memoratum monasterium eiusque congregatio sub speciali nostra a successorum nostrorum tuitione atque defensione consistat, et peculiariter quodammodo tueatur, et cuncta que illi propter diuinum amorem concessimus, et per alia nostra scripta confirmauimus, inuiolabiliter conseruentur, et homines eiusdem monasterii, siue liberi qui beneficia exinde habere, uel super eius terras commanere noscuntur,  siue coloni uel serui ad eum iuste pertinentes, a cunctis publicis obsequiis ad nos pertinentibus immunes ad tuitionem eiusdem loci uel seruitium memorate congregationis omni tempore sint, absque alicuius imperio . . . . . atque subtractione deputati atque constituti. Et quoniam modica exinde annuatim, dona priusquam idem ordo ibidem constitueretur, exire consueuerant, ne forte pia nostra deuotio, donatio atque constitutio grauis ad conseruandum nostris successoribus uideretur, ut omnis occasio illam uiolandi penitus auferretur, instituimus ut sex libre argenti omni anno ad regiam cameram exinde persoluantur, ea uidelicet conditione ut ab omnibus donis uel obsequiis, seu a cunctis operibus  publicis ac palatinis omni tempore idem locus absolutus esset per hanc nostram confirmationem modis omnibus, cumque rerum suarum integritate irrefragabiliter consistat, sine ulla qualibet inquietudine, infestatione, uel cuiuslibet redhibitionis exactione; ut ab omnibus impedimentis mundi monachi ibidem Deo militantes per nostrum studium liberi ac quieti effecti, Deo feruentissime et laudabiliter deseruire, et pro nobis et prole nostra, uel etiam totius regni stabilitate internis uotis ac iugibus precibus ualeant Dominum exorare. Et ut hec auctoritas perpetuo inuiolabilis perseueret, eam propriis manibus subter firmauimus, ac annuli nostri impressione signari iussimus.

Signum Ludouici serenissimi imperatoris et Lotharii  gloriosissimi Augusti

Data III Nonas Augusti, anno Christo propitio 17 imperii domni Ludouici piissimi Augusti, Lotharii Cesaris 8. Actum Siluiaco palatio.

Hirminmaris notarius ad uicem Fredugisi recognouit.





CLII. PRO MONASTERIO BESUENSI. 
[Apud D. Bouquet. ibidex Spicilegio Dacherii.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.

Si petitionibus seruorum Dei iustis et rationabilibus diuini cultus amore fauemus, superna nos gratia  muniri non diffidimus. Proinde comperiat omnium fidelium nostrorum, presentium scilicet ac futurorum, solertia, quia suggessit mansuetudini nostre uir uenerabilis Albericus Lingonensis Ecclesie presul, qualiter quamdam abbatiam, cuius uocabulum est Fons Besuus, ex rebus uidelicet episcopatus sui, ubi quemdam monachi regulariter uiuentes fuerant, sed moderno tempore penitus erat destructa, a fundamentis reedificauit, edificia congrua construxit, monachos adunauit, abbatem etiam nomine Seraphim prefecit. Et ut monachi in eodem loco, Domino adiuuante, congregati melius et liberius sub norma sancte regule Deo militarent, non solum res que ad predictam abbatiam legaliter pertinebant, ibi reddidit, sed etiam alias res de prefato  episcopatu ibidem subiecit; sed et constitutionis chartulam, quam ipse una per consensum metropolitani sui Agobardi archiepiscopi, et suffraganeorum suorum, nec non et cleri sibi subiecti, et quorumdam laicorum nobilium confirmauerat, nobis ostendit, in qua plenius conscriptum erat, non solum res ad iam dictam abbatiam legaliter pertinentes ibi reddidisse, uerum etiam ei quasdam res de memorato episcopatu suo ibidem subiecisse. Quarum hec sunt nomina: Pauliacum cum appendiciis suis, Bellenauum uicum cum suis appendiciis, Arconem cum appendiciis suis. Istas uillas cum omnibus adiacentiis, seu et omni re superposita, campis, pratis, siluis, pomiferis, pascuis, accessibus, aquis  aquarumque decursibus, et omnes redditus, totum ad integrum, una cum mancipiis, libertis, cum omni peculio ipsorum, una cum accolabus, dedit ad seruitium monachorum iure perpetuo ad possidendum: ecclesiam etiam, que est in ipsa Bellenauo uilla in honore sancti Stephani prorsus ab omni consuetudinali exactione liberrimam; ecclesiam quoque de uilla, que dicitur Danbrum, cum appendiciis suis; et uillam Danblim cum ecclesia et omnibus appendiciis suis; et uillam Trescasas cum ecclesia et omnibus appendiciis suis. Item ecclesiam de uilla que S. Sequani, cum appendiciis suis; et ecclesiam de uilla Morniaco cum omnibus ad eam pertinentibus; necnon ecclesiam que est in ualle uerona, in honore S. Mauricii; ecclesiam de uilla Beria in honore  sancti Laurentii cum omnibus appendiciis suis. Preterea in territorio Diuionensi decimas illarum uinearum, quas donauerat huic ecclesie domnus Amalgarius dux et fundator huius sacri cenobii: apud uillam que dicitur Fiscinis, uinearum non modicam quantitatem, cum pratis, et campis, et ancillis ad ea excolenda: et in uilla Fisciaco uineas similiter et in Marcennaco similiter. Horum omnium facta donatione, precibus quibus ualuit exorans nostram clementiam, ut super eamdem constitutionem nostram auctoritatem firmitatis gratia mererentur habere, qualiter predictus locus, quem pro diuino amore, et nostra eleemosyna restaurauit, et monachos ibi congregauit, qui pro nobis et cuncto populo nobis subiecto perpetim Domini misericordiam  exorent, nostra auctoritate confirmatus esset. uidelicet ut si cuilibet successorum eius animo sederit, ut alias res ibi superaddere uelit, in suo iure et potestate, salua discretionis ratione, id faciendi permaneret: sin autem, sua deuotio [donatio], que per consilium tantorum bonorum uirorum facta et confirmata est, nostro liberalitatis precepto firma et stabilis permaneret. Cuius petitionem dignam ac rationabilem iudicantes hos nostros imperiales apices fieri iussimus per quos decernimus atque iubemus ut memoratus ordinationis modus, quem predictus uenerabilis Albericus episcopus in prefato loco constituit, inuiolabilis permaneat, et nullus rector, qui in eodem loco successerit, licentiam habeat prescriptum ordinem permutare, aut res  quas ibi reddidit siue subiecit, ullo modo auferre: sed eius constitutio per hanc nostram confirmationem firma et stabilis permaneat. Et ut hec auctoritas confirmationis nostre per futura tempora inuiolabilem atque inconuulsam obtineat firmitatem, de annulo nostro subter illam iussimus assignari.

Signum Ludouici imperatoris.

Signum Lotharii filii eius.

Actum [a 1Kb] anno ab incarnatione Domini octingentesimo trigesimo, indictione 7, epacta 15.





CLIII. PRO CARROFENSI MONASTERIO APUD PICTONES. 
[Apud D. Bouquet. ibid., ex tabulario Carrofensi.]

In nomine Domini Dei et Saluatoris nostri Iesu Christi, Ludouicus et Lotharius diuina ordinante prouidentia imperatores Augusti.

Si erga loca diuinas cultibus mancipata propter amorem Dei, eiusque in eisdem locis Deo famulantibus quiddam beneficii largimur, id nobis procul dubio ad stabilitatem imperii nostri et anime salutem proficere minime dubitamus. Idcirco notum esse uolumus cunctis fidelibus sancte Ecclesie et nostris, presentibus scilicet et futuris, quia suggerente supradicto filio dilecto nostro Lothario Augusto  et consorte imperii nostri, communi uoluntate parique consensu, pro mercedis nostre augmento et eterne retributionis fructu, concedimus ad monasterium Carroff, quod est situm in pago Pictauensi, constructum in honore Domini et Saluatoris nostri Iesu Christi, ubi etiam presenti tempore uir uenerabilis Gunbaldus abbas preesse dignoscitur, quasdam res proprietatis nostre que sunt in tribus locis, id est: in pago Beluacensi uillam que dicitur Fraxindus; et in pago Rhemensi uillam que dicitur Dominica uilla; et in pago Meldensi uillam Montiniaco. Has uero res superius conscriptas cum appendiciis earum, quantumcunque ad eas presenti tempore iuste et legaliter aspicere uidetur, et nostri iuris atque possessionis iure proprietatis est, totum  et ad integrum uel inexquisitum, cum ecclesiis, domibus, edificiis, terris, uineis, pratis, siluis, pascuis, aquis aquarumue decursibus, molendinis, exitibus et regressibus, de nostro iure in ius et potestatem predicto uenerabili monasterio solemni donatione concedimus: ita uidelicet ut quidquid ab hodierno die et tempore de predictis rebus, uel que ad eas iure aspicere uidentur, rectores et ministri predicti monasterii facere, disponere atque ordinare uoluerint, libero in omnibus potiantur arbitrio faciendi quidquid elegerint. Et ut hec auctoritas largitionis nostre per futura tempora inuiolabilem atque inconuulsam obstineat firmitatem, manibus nostris subterfirmauimus, et annuli nostri impressione signari iussimus.


Signum Ludouici serenissimi imperatoris.

Signum Lotharii gloriosissimi Augusti.

Durandus diaconus ad uicem Fridugisi recognoui.

Data Idibus Augusti, anno Christo propitio 17 imperii domini Ludouici serenissimi imperatoris, et Lotharii Augusti 8, indictione 8. Actum Salmonciaco palatio regio in Dei nomine feliciter. Amen.



CLIu. PRO CARROFENSI MONASTERIO APUD PICTONES. 
[Apud. D. Bouquet. ibid., pag. 567, ex Carrofensi tabulario.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus

Si petitionibus seruorum Dei pro quibuslibet ecclesiasticis necessitatibus aures nostras pulsantium libenter annuimus, et ad diuine potentie [in] locis Deo dicatis uberius famulandum auxilium porrigimus, id nobis procul dubio et ad mortalem uitam temporaliter deducendam, et ad futuram feliciter obtinendam, commodum prouenire confidimus. Notum igitur esse uolumus cunctis fidelibus nostris, episcopis uidelicet, abbatibus, ducibus, comitibus, domesticis, grafionibus, uicariis, centenariis, teloneariis, actionariis, missis nostris discurrentibus, nec non et reliquis fidelibus sancte Dei Ecclesie, presentibus scilicet et futuris, quia uir uenerabilis  Gunbaldus abbas monasterii Carroff, quod est situm in pago Pictauiensi, super fluuium Carentone, constructum in honore Domini Dei et Saluatoris nostri Iesu Christi missa petitione per uirum uenerabilem Baldenum religiosum monachum, obsecrans nostram clementiam ut eidem monasterio et congregationi ibidem Deo famulanti teloneum de tribus nauibus que per Ligeris fluuium, siue per cetera flumina, nec non et per mare ob utilitates et necessitates ipsius congregationis discurrere uidentur, ob emolumentum anime nostre concederemus. Cuius precibus ob amorem Dei et reuerentiam ipsius sacratissimi loci libenter acquieuimus, et beneficium quod nobis postulauit, monasterio suisque rectoribus fieri iussimus; per quod cunctis fidelibus  sancte Dei Ecclesie nostrisque iubemus atque omnino precipimus, ut ubicunque predicte tres naues que per Ligeris fluuium, ut diximus, et per cetera flumina, nec non et per mare discurrere uidentur, aduenerint, aut aliquem accessum habuerint, nullum teloneum, aut ripaticum [a 1Kb] , aut pontaticum [b 1Kb] , aut salutaticum [c 1Kb] , aut nullum censum uel redhibitionem ab ipsis aut ab hominibus, qui eas preuidere debent, accipere aut exactare presumant, sed liceat ipsis hominibus qui eas preuidere debent, pacifice discurrere, et negotia sua libere peragere, et ad quascunque ciuitates, castella aut portus, uillas uel loca accessum habuerint, aut aliquid mercati fuerint aut uendiderint, nullam inquietudinem aut detentionem aut contrarietatem ab  aliquo patiantur: sed, sicut diximus, cum omni securitate et tranquillitate liceat et homines qui eas preuident, in quamlibet partem ire et redire: et nichil ab eis prorsus, ut dictum est, a quolibet fidelium nostrorum exigatur. Et ut hec auctoritas preceptionis nostre firmior habeatur, et a fidelibus sancte Dei Ecclesie et nostris diligentius conseruetur, annuli nostri impressione eam iussimus assignari.





CLu. PRO PARTHENONE SANCTAE MARIAE FOROIULIENSI. 
[Apud Mabill., Ann. Ord. S. Bened., tom. II, p. 737, ex apographo illustrissimi Philippi a Turre episcopi Adriensis.]

In nomine Domini et Redemptoris nostri Iesu Christi, Ludouicus et Lotharius diuina ordinante prouidentia imperatores Augusti.

Si liberalitatis nostre munere aliquid locis Deo dicatis auxilii conferimus, id nobis procul dubio ad stabilitatem imperii nostri et ad anime emolumentum profuturum liquido credimus. Proinde nouerit experientia omnium fidelium sancte Ecclesie nostrorumque, tam presentium quam futurorum, quia ueniens in presentiam culminis nostri Maxentius Ecclesie  Aquileiensis patriarcha, precibus quibus ualuit nostram implorauit clementiam, uti monasterium puellarum quod dicitur Sancte Marie, quod est situm iuxta basilicam Sancti Ioannis, constructam infra muros ciuitatis Foroiuliensis, in loco qui dicitur uallis, predicte matri ecclesie sancti Marci euangeliste et sancti Hermachore martyris atque pontificis, ubi auctore Deo ipse patriarcha preest, traderemus, quod ita et nos fecisse omnium uestrum cognoscat industria. Et ideo ob firmitatis studium hos nostros imperiales apices predicte matri ecclesie fieri iussimus, per quos precipimus atque iubemus ut predictum monasterium puellarum, cum rebus et hominibus ad id iuste et legaliter presenti tempore aspicientibus, abhinc in futurum in iure et  potestate predicte ecclesie et rectorum eius consistat: ita uidelicet, ut quidquid rectores et ministri memorate ecclesie ob utilitatem et profectum eius canonice ordinare atque disponere uoluerint, libero in omnibus perfruantur arbitrio faciendi quidquid elegerint. Et ut hec auctoritas largitionis nostre firmior habeatur, et per futura tempora melius conseruetur, manibus propriis subter firmauimus, et annulli nostri impressione assignari iussimus.

Signum Ludouici serenissimi imperatoris.

Signum Lotharii serenissimi Augusti.

Durandus diaconus ad uicem Fridogisi recognouit.


Data III Idus Nouembris, anno Christo propitio 17 domni imperatoris Ludouici serenissimi, et Lotharii Augusti 9. Actum Niumaga palatio regio in Dei nomine feliciter. Amen.



CLuI. PRO MONASTERIO SITHIENSI. 
[Apud Mabill., de Re diplomat., pag. 632.]

In nomine Domini Dei et Saluatoris nostri Iesu  Christi, Ludouicus diuina ordinante prouidentia imperator Augustus.

Cum locis diuino cultui mancipatis ob diuine seruitutis amorem opem congruam ferimus, et imperialem morem decenter implemus, et id nobis profuturum ad eterne remunerationis premia capessenda ueraciter credimus. Idcirco notum esse uolumus omnibus fidelibus sancte Dei Ecclesie et nostris, presentibus scilicet et futuris, quia monachi ex monasterio Sithiu, quod est situm in pago Taruawinse, constructum in honore sancte Dei genitricis semperque uirginis Marie et beatorum apostolorum Petri et Pauli, in quo corpora beatorum confessorum Christi Audomari et Bertini requiescunt; ubi etiam presenti, tempore uir uenerabilis  Fridugisus auctore Deo abbas preest: obtulerunt obtutibus nostris auctoritatem immunitatis domni et genitoris nostri Caroli, bone memorie serenissimi imperatoris, in qua continebatur insertum quod non solum ipse, uerum etiam et antecessores eius, priores reges uidelicet Francorum, predictum monasterium ob amorem Dei, tranquillitatemque fratrum ibidem consistentium, semper sub plenissima defensione et immunitatis tuitione habuissent: sed pro firmitatis studio postulauerunt ut non solum paternum seu predecessorum nostrorum regum morem sequentes, huiuscemodi nostre auctoritatis preceptum erga ipsum monasterium immunitatis atque tuitionis gratia fieri iuberemus, sed etiam percenseremus ut omnes cellas et uillas seu ceteras  possessiones predicti monasterii sancte Marie et sancti Petri et Pauli, atque beatorum Audomari et Bertini, que in quibuslibet pagis et territoriis infra ditionem imperii nostri constant, nullus succedentium nostrorum diuidere, aut in alios usus conuertere presumeret; et ut familia eiusdem monasterii nullis quibuslibet hominibus foderum daret. Quorum petitionibus libenter acquieuimus, et ita concedimus, atque per hunc preceptum in omnibus confirmamus. Et ideo successores nostros admonemus ut sicut nos predicto monasterio sancte Marie et sancti Petri et Pauli atque beatorum Christi confessorum Audomari et Bertini concessimus, ita illi ratum et stabile permanere permittant; ut nullam diuisionem in monasteriis aut cellis, uel uillis, seu  ceteris possessionibus, in quibuslibet pagis aut territoriis consistant, faciant aut facere permittant, aut in alios usus ipsas res retorqueant. Sed et hoc per hos imperiales apices sancimus atque decernimus ut nullus iudex publicus, aut quislibet ex iudiciaria potestate in ecclesias aut loca, uel agros seu reliquas possessiones memorati monasterii quas moderno tempore in quibuslibet pagis et territoriis infra ditionem imperii nostri iuste et legaliter possidet, atque deinceps in iure ipsius sancti loci uoluerit diuina pietas augere, ad causas iudiciario more audiendas, uel freda exigenda, aut mansiones uel paratas faciendas, aut foderum exigendum, aut fideiussores tollendos, aut homines ipsius monasterii,  tam ingenuos quam et seruos, distringendos, nec ullas redhibitiones aut illicitas occasiones requirendas, ullo unquam tempore ingredi audeat, uel ea que supra memorata sunt penitus exactare presumat: sed liceat memorato abbati suisque successoribus res predicti monasterii, uel sicut in precepto domni et genitoris nostri continetur, cum omnes fredos et bannos sibi concessos sub immunitatis nostre defensione quieto ordine possidere: quatenus ipsos seruos Dei, qui ibidem Deo famulantur, pro nobis et prole nostra, uel etiam pro stabilitate totius imperii nostri a Deo nobis concessi atque conseruandi, iugiter Domini misericordiam exorare delectet. Et ut hec auctoritas nostris futurisque temporibus Domino protegente ualeat inconuulsa manere, manu propria  subter eam firmauimus, et annuli nostri impressione signari iussimus.

Signum Ludouici serenissimi imperatoris.

Durandus diaconus ad uicem Fridugisi recognoui et subscripsi.



CLuII. PRO MONASTERIO PRUMIENSI. 
[Apud Marten. ampliss. Coll., t. I, p. 85, ex chartario Prumiensi.]

In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus.

Si enim ea que fideles imperii nostri pro eorum opportunitatibus inter se commutauerint, nostris  confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum, presentium scilicet et futurorum, industria, quia uir uenerabilis Marcoardus ex monasterio nostro Prumia abbas, suggessit serenitati nostre eo quod cum quodam homine nomine Liudoldo et coniuge sue Irmbirgam, de quibusdam rebus et mancipiis pro communi utilitate et compendio inter se commutationem fecissent. Dedit igitur predictus uir uenerabilis Marcoardus abbas per consensu et conhibentia fratrum in eodem monasterio degentium predicto Liudoldo et coniuge sue Irmbirgue, in pago Spirense, in uilla seu marca que dicitur Mekkimheim, ecclesiam unam cum atrio, curte et  casa, simul cum diuersis mansionibus per circuitu, cum mancipiis ibidem commanentibus, quorum hec sunt nomina, Grimbertum, Rotgildum, Ingirion, Liudbirgam, Diutarium, Wolfarium, Willemannum, Ricbertum, Ricbaldum; et de terra arabili iornales XCu, de uineis iornales Iu et dimidium, de prato ubi possunt colligi feno, carrades uI; et in alio loco in uilla seu marca que dicitur Fridoluesheim curtilem, et de terra arabili iornales LXXIII, de prato ad caradas uI: etiam et in marka Wakkenheim de uineis inter totum iornales u et pratum unum qui coniacet inter Altripio et Geginheim ad illum pontum quem Reginhardus et Ekkibaldus habuerunt in beneficium cum terminis et laterationibus earum, quemadmodum  in eisdem commutationibus continetur. Et econtra in compensatione harum rerum dedit memoratus Luidoldus et coniux sua Irmbirga iam dicto Marcoardo abbati ad partem monasterii sui S. Saluatoris Prumiacensi, uel rectorum in eodem monasterio per tempora degentium, res eorum proprias sitas in pago Caroasco, in uilla que dicitur Huosa, quantumcunque in predicta uilla uel marca ipsius uille presenti tempore habere uisi sunt, et sui iuris atque possessionis in eorum proprio fuit, cum domibus, edificiis, mancipiis desuper commanentibus, quorum hec sunt nomina Wulger, Wolfgoz, Raccholf, Lantfrid, Wicbolt, Beringer, Roduin, Walaburc, Adalbolt, Gomalint, Steingart, Liutgart, Ricolf, Willolf, Wieldrud, Reginfrid, Irmfrid, Guotrat,  Berachtrat, Hildrat, Hordrat, Liutfrid, Liutran, Hildigart, Thiatgoz, Nitran, Gundila, Zeiza, Liutmun, Berahtran, Reginfrid, Liofgunt, Adaldrud, Rimidrud, Berahgunt, cum pratis, siluis, pascuis, stirpis, aquis, aquarumue decursibus, omnia et ex omnibus, totum et ad integrum uel inexquisitum perpetualiter predicto monasterio ad habendum tradiderunt. Unde et duas commutationes pari tenore conscriptas, manibusque bonorum hominum roboratas se pre manibus habere professus est. Sed pro integra firmitate petiit celsitudini nostre ut ipsas commutationes denuo per nostre mansuetudinis preceptum plenius in Dei nomine confirmare deberemus, cuius petitioni denegare noluimus; sed sicut unicuique fidelium nostrorum iuste petentium, ita nos illi concessisse  atque in omnibus confirmasse cognoscite. Precipientes ergo iubemus ut quidquid pars iuste et rationabiliter alteri contulit, ita deinceps per hanc nostram auctoritatem iure firmissimo teneat atque possideat, uel quidquid exinde facere uoluerit, libero in omnibus perfruatur arbitrio faciendi quidquid elegerit. Et ut hec auctoritas confirmationis nostre per curricula annorum inuiolabilem atque inconuulsam obtineat firmitatem, de annulo nostro subter iussimus sigillari.

Durandus diaconus ad uicem Fridugisi recognoui.

Data uII Idus Ianuarii, anno, Christo propitio, 17 imperii domni Ludouici piissimi Augusti et Lotharii 9, indictione 9. Actum Aquisgrani palatio regio, in Dei nomine feliciter. Amen.



CLuIII. PRO CELLA DE BARISIACO MONASTERIO ELNONENSI SUBIECTA IN DIeCESI LAUDUNENSI. 
[Apud Mabill., Act. ord. S. Bened., part. I, sec. Iu, pag. 67.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Omnibus fidelibus sancte Dei Ecclesie et nostris, presentibus scilicet et futuris, notum sit quia fidelis noster Leo, qui cellulam que dicitur Barisiacus, que est constructa in honore sancti Petri principis apostolorum, largitionis nostre habens, questus est eo quod maior de fisco Barisiaco per fortiam [uim]  tempore Pippini aui nostri quamdam siluam que coniungitur ad Siluam nostram, que dicitur Columbarias, a predicta cellula abstraxisset et fisco nostro sociasset. Cuius nos rei ueritatem cupientes scire, direximus missum nostrum Haganum uasallum, qui hanc causam in nostra eleemosyna inuestigasset et nobis renuntiasset. Qui iussionem nostram explens, sicut nobis renuntiauit, inuenit per legem et iustitiam iam dictam siluam ad supra dictam cellam legibus pertinere et per fortiam exinde ablatam fuisse. Et dum nobis predictus uasallus ita renuntiaret, placuit serenitati nostre, ob mercedis nostre augmentum et eterne retributionis fructum, predictam siluam cellule S. Petri superius nominate presentialiter reddere, et super hanc redditionem hos  nostros imperiales apices fieri: per quos precipimus atque iubemus ut nullus quilibet parte fisci nostri eamdem siluam de iam dicta cellula abstrahere aut minuere, aut ullam calumniam prenominate cellule facere uel ingerere presumat; sed sicut a nobis redditum atque per hanc nostram auctoritatem confirmatum est, ita perpetuis temporibus maneat inconuulsum. Et ut hec auctoritas redditionis nostre firmior habeatur, et per futura tempora melius conseruetur, de nostro annulo subter iussimus sigillari.

Durandus diaconus ad uicem Fridugisi.

Data Xu Kal. Februarii, anno, Christo propitio, 17 imperii domni Ludouici serenissimi imperatoris et Lotharii Augusti 8, indictione 9. Actum Aquisgrani palatio regio in Dei nomine feliciter.



CLIX. PRO MONASTERIO SANCTI ANDREAE uIENNENSIS. 
[Ex chartulario ecclesie uiennensis, apud Baluz. Capit., t. II, p. 1432.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si sacerdotum ac seruorum Dei petitiones, quas nobis pro suis necessitatibus innotuerint, ad effectum perducimus, non solum consuetudinem regiam exercemus, uerum etiam ad beatitudinem retributionis profuturum confidimus. Proinde comperiat omnium fidelium nostrorum industria, presentium  scilicet et futurorum, qualiter uir uenerabilis Bernardus, uiennensis Ecclesie presul, ueniens ad nostram serenitatem detulit nobis astrumenta chartarum per que Ansemundus et coniux sua Ansleubana et filia eorum Remila uocabulo Eugenia monasterium sancti Andree subterioris sancto Mauricio condonauerunt et tradiderunt, atque predicti conditores ob firmitatis studium sancto Leoniano consignauerunt, et sub potestate et ordinatione . . . . . . Episcopi Ecclesie uiennensis et successorum illius utili actione omni tempore maneat. Insuper et precepta piorum regum ostendit, Teuderici scilicet et Guntranni, per que ipsi sancto Mauricio confirmauerunt firmius ad habendum. Sed predictus Bernardus episcopus retulit celsitudini nostre ipsum  monasterium propter cupiditatem malorum hominum ab eadem Ecclesia subtractum. Nos quoque iustam imo rationabilem petitionem illius iudicantes, restituimus ipsum monasterium sancto Mauricio et Barnardo illius loci episcopo per nostre auctoritatis preceptum pro mercede et remedio anime nostre atque totius imperii nostri emolumento, ut tam ipse quam successores sui absque cuiusce contradictione ipsum monasterium ordinent atque disponant secundum uoluntatem Dei et beati Mauricii ab hodierna die et deinceps, et sit sub immunitate nostra sicut et alie res sancti Mauricii. Precipientes ergo iubemus ut nullus iudex publicus neque iudiciaria potestas ad causas audiendas, uel freda exigenda, aut mansiones uel paratas faciendas, aut  fideiussores tollendos, aut homines eiusdem monasterii tam ingenuos quamque seruos, qui super terram ipsius residere uidentur, distringendos, nec ullas redhibitiones requirendas ullo unquam tempore ingredi audeat; et quidquid inde fiscus exactare poterit, totum pro eterna remuneratione ecclesie sancti Mauricii concedimus. Et ut hec auctoritas largitatis nostre inuiolabilem obtineat uigorem, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Data u Nonas Martias, anno, Christo propitio, 18 domni Ludouici serenissimi Augusti, indictione 9. Actum Aquisgrani palatio regio in Dei nomine feliciter.


Helisachar recognoui.



CLX. PRO MONASTERIO CORMARICENSI. .
[Ex chartulario S. Martini Turon., apud D. Bouquet., tom. uI, p. 572.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum esse uolumus omnibus fidelibus nostris, presentibus scilicet et futuris, quia fidelis noster uenerabilis Fridugisus abbas monasterii S. Martini innotuit mansuetudini nostre quod antecessor suus, nomine Iterius, quondam eiusdem monasterii abbas, quoddam monasterium, cuius uccabulum est Cormaricus,  super Angerem fluuium a nouo opere construxerit, atque ibi monachos secundum normam sancti Benedicti uiuere instituerit, ubi presenti tempore Iacob abbas esse dignoscitur. Sed quia habitacula fratrum inibi degentium non secundum id quod regula sancti Benedicti exposcebat, constructa habebantur, eadem habitacula idem ipse Fridugisus melius et honestius reformauit, et ad decorem et honestatem eiusdem monasterii ecclesiam a nouo opere inibi construi fecit, et de rebus sancti Martini que sunt in Turonico pago, id est, de uilla que uocatur Mardoni , eamdem ecclesiam dotauerit. Propter hoc petiit ac deprecatus est nos, ut super eiusmodi facto hanc nostre preceptionis auctoritatem  fieri iuberemus: quod et nobis secundum eiusdem petitionem fieri placuit: per quam precipimus atque iubemus ut nullus ex successoribus eius . . . . . . uidelicet eiusdem monasterii patroni nostri beatissimi sancti Martini qualibet occasione de iure memorati monasterii Cormarici ullo unquam tempore eamdem uillam abstrahere, uel aliquid de his que ad eam iuste pertinent, minuere presumat: sed sub omni integritate, sicut a memorato uenerabili Fridugiso ad idem monasterium tradita ac delata fuit, perpetua stabilitate in eius iure consistat. Et quidquid abbates et fratres ac agentes eiusdem monasterii de eisdem uel in eisdem rebus iure ecclesiastico facere decreuerint, libero in omnibus perfruantur arbitrio faciendi. Et ut hec auctoritas  confirmationis nostre tam nostris quam et futuris temporibus inuiolabilem et inconuulsam obtineat firmitatem, manu propria subter eam firmauimus, et annuli nostri impressione signari iussimus.

Signum Ludouici serenissimi Augusti.

Data uI Idus Martias, anno, Christo propitio, 18 imperii domini Ludouici piissimi Augusti, indictione 9. Actum Aquisgrani palatio regio in Dei nomine feliciter. Amen.



CLXI. PRO EPIPHANIO ABBATE MONASTERII uINCENTII DE uULTURNO. 
[Apud Chesnium, Script. Rer. Franc. t. III, p. 686.]

In nomine Domini Dei et Saluatoris Iesu Christi,  Ludouicus, diuina ordinante prouidentia, imperator Augustus.

Omnibus episcopis, abbatibus et ducibus, comitibus, castaldeis, actionariis, uicariis, centenariis ceterisque fidelibus nostris, presentibus scilicet et futuris, notum sit quia uenerabilis Epiphanius abbas monasterii S. uincentii martyris, quod situm est in territorio Beneuentano super fluuium uulturnum, per legatos suos direxit ad nos quamdam confirmationem quam Lupus quondam dux monasterio memorati S. uincentii martyris, de quibusdam casis in Amiterno et Sauino fecerat, necnon et quatuor iudicata de quibusdam seruis et ancillis ex uilla Trita, qui se subtrahere a debito seruitio quasi per precepta ducum nitebantur. Que in presentia Supponi  comitis, ac Benedicti, Hilpiani, et Ansfridi castaldorum ceterorumque scabinorum, de predictorum hominum statu acta fuerant. Et petiit ut firmitatis gratia nostre confirmationis auctoritatem super ea fieri iuberemus. Cuius petitionem exaudientes, super nominatam confirmationem ac iudicata hoc nostre confirmationis preceptum fieri decreuimus, per quod decernimus atque iubemus ut nullus uestrum, aut successorum uestrorum de memoratis locis, in quibus secundum memoratorum legatorum assertionem case uiginti quatuor, cum totidem hominibus in eis consistentibus, site esse noscuntur, quorum nomina hec sunt Ioannes, Theopo, item Ioannes, Cortulus, Petrus, Theodobertus, Hiso, Maio, Acepertus,  Hisimundus Roppolus, Marinus, Georgius, Halo, Audactus, Audebertus, Audoaldus, Hildulfus Paulerissi, Robertus filius Marte, cum Barbano, Sico, Alaysio, Senepergas, atque Gemula. Hec de statu predictorum hominum, qui, sicut dictum est de memorata Trita uilla, se a debito seruitio quasi per precepta ducum subtrahere nitebantur, ad pristinum seruitium reuocati sunt, ullam inquietudinem, aut contrarietatem iniuste facere presumat. Sed liceat agentibus et ministris eiusdem monasterii memoratas casas cum hominibus in eis consistentibus, ac seruos qui ad memoratam Tritam uillam per auctoritatem genitoris nostri domni Caroli prestantissimi imperatoris ad debitum seruitium reuocati sunt, quiete possidere, et iuxta opportunitatem et  utilitatem eiusdem monasterii absque cuiuslibet contrarietatis impedimento quidquid de eisdem, uel in eisdem rebus et hominibus iuste facere uel ordinare decreuerunt, libero in omnibus perfrui arbitrio faciendi. Et ut hec nostra confirmationis auctoritas ab omnibus uerius certiusque credatur, ac diligentius conseruetur, manu propria subter eam signauimus, et annuli nostri impressione signari iussimus.

Signum Ludouici serenissimi imperatoris.

Data Kal. Aprilis, anno, Christo propitio, 18 imperii domni Ludouici piissimi Augusti, indictione . . . . . Actum in palatio regio in Dei nomine. Amen.



CLXII. PRO ECCLESIA ARGENTINENSI  
[Apud Grandidier, Hist. de l'Eglise de Strasbourg, tom. II, pag. 195, ex autographo archiui episcopalis, Tabernensis [a 1Kb] .]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Notum igitur esse uolumus omnibus fidelibus nostris, presentibus scilicet et futuris, quia uir uenerabilis Bernaldus Stratzburgensis [b 1Kb] episcopus adiens serenitatem culminis nostri obtulit obtutibus nostris quamdam preceptionis auctoritatem domni et genitoris Caroli prestantissimi Augusti [c 1Kb] , in qua contibatur  quod idem domnus et genitor noster Karolus pro emolumento anime sue eidem Strazburgensi Ecclesie concessisset, ut ubicunque per ciuitates uel uicos, castella, aut traiectus, uel portus, excepto Quentowico, Dorestato, atque clusas [d 1Kb] , homines memorate Ecclesie nauigio aut terreno, id est, cum carris et saumariis negotiandi gratia irent et redirent, nullum teloneum quisquam reipublice administrator ab eis exigeret. Pro firmitatis namque studio petiit idem Bernaldus uenerabilis episcopus, ut paterne auctoritati hanc nostram superadderemus auctoritatem: cuius petitioni libentissime annuimus, et hoc nostre auctoritatis preceptum fieri iussimus, per quod omnibus comitibus [e 1Kb] , uicariis [f 1Kb] , centenariis [g 1Kb] , uel omnibus rem publicam administrantibus,  seu cunctis fidelibus nostris precipimus, ut nullus uestrum de rebus quas nauigio aut terreno, id est, cum carris et saumariis per regna, Deo propitio, nostra, homines eiusdem Strazburgensis ecclesie negotiandi gratia duxerint, nullum teloneum [h 1Kb] , aut ripaticum, aut portaticum, aut pontaticum, aut salutaticum, aut cespitaticum, aut rotaticum, aut cena ticum, aut pastionem, aut laudaticum, aut trabaticum, aut pulueraticum, aut ullum occursum, uel ullum censum, aut ullam redhibitionem accipere, uel exactare audeat, aut hominibus, qui eadem mercimonia preuident, ullam inquietudinem, aut impedimentum facere presumat. Sed liceat eis per hanc nostram auctoritatem cum nauibus et ceteris uehiculis absque ullius contrarietate, uel impedimento  per uniuersum imperium nostrum, ubicunque eis necesse fuerit, libere et secure ire et redire. Et si aliquas moras in quolibet loco fecerint, aut mercati fuerint, uel uendiderint, nichil ab eis prorsus, ut dictum est, telonei exigatur. Et ut hec auctoritas inuiolabilem et inconuulsam obtineat firmitatem, sigillo nostro subter eam iussimus sigillare. Hirminmaris notarius ad uicem Fridugisi recognoui et subscripsi.

Data uIII Idus Iunias, anno, Christo propitio, 18 imperii domni Ludouici piissimi Augusti, indictione nona. Actum Ingelinheim [i 1Kb] palatio regio, in Dei nomine feliciter. Amen.



CLXIII. PRO MONASTERIO FABARIENSI. 
[Apud Grandidier, ibid. pag. 197, ex autographo abbatie Fabariensis, siue Pfeffers in Heluetia [a 1Kb] .]

In nomine Domini Dei et Saluatoris nostri Iesu Christi, Ludouicus diuina ordinante clementia imperator Augustus.

Notum igitur esse uolumus omnibus fidelibus presentibus et futuris, quia ad serenitatem culminis nostri Ioannes Fabariensis monasterii [b 1Kb] , quod est constructum in honorem sancte Marie in pago Rhetie, abbas cum monachis suis innotuit mansuetudini nostre quod a quodam quondam comite nomine Rodericus infestationes et preiudicia ac tanta detrimenta  ipsi et familie eorum pertulissent, ut non solum rebus quas ad predictum locum Deum timentes homines pro remedio animarum suarum monasterio contulerunt, exspoliati essent, sed et idem ipse prenominatus abbas pene omnem potestatem monasterii sui amissam haberet. Ad hanc causam diligenti examine inuestigandam, nobisque renuntiandam missos nostros [c 1Kb] , Bernoldum scilicet uenerabilem episcopum Strazburgensem, ac etiam Godefridum sancti Gregorii abbatem, nec non et Retharium comitem destinauimus. Illique secundum iussionem nostram ad memoratum monasterium peruenientes et subtili indagine inuestigantes inuenerunt non solum, sicut superius dictum est, memoratum Ioannem abbatem ministerium suum in  quibusdam amisisse, sed et quasdam res iuris predicti monasterii in pago Curwallense, id est, curtem in Nezudre, atque colonias quinque in Zurigos et Montaniolos cum omnibus adiacentiis suis, in eaque ecclesiam Sancte Marie cum curticula cum omnibus ibi pertinentibus, nec non uillam, que appellatur Frastenestum, ecclesiam sancti Sulpitii, atque familiam curticellam cum omnibus ad eam pertinentibus, uel aspicientibus, curtem Birmento, atque tellurem cum omnibus rebus atque hominibus ad predicta  loca pertinentibus, de potestate eiusdem dicti monasterii subtractas esse indicauerunt. Quod cum iisdem missis renuntiantibus ita uerum esse cognouissemus, placuit nobis easdem res eidem Fabariensi monasterio cum omni integritate per hanc nostre conscriptionis auctoritatem restituere, per quam iubentes decernimus ut easdem res in iure ipsius predicti monasterii cum omni integritate consistant, et nullus fidelium nostrorum memorato Ioanni abbati, uel successoribus eius aliquod impedimentum uel contrarietatem in predictis rebus facere presumat, atque cuique consentiat, sed liceat eis easdem res quiete tenere et possidere. Precipimus etiam omnibus sancte Ecclesie fidelibus, presentibus scilicet et futuris, per hoc nostre auctoritatis preceptum,  ut nullus iudex publicus, nec episcopus, nec comes, uel quilibet ex iudiciaria potestate constitutus, aliquam potestatem exerceat supra abbatem uel supra monachos predicti monasterii, super eorum causas, nec supra familias eorum intus uel foris consessas, nec ad causas audiendas, nec ad mansionaticos uel paratas faciendum, nec ullas redhibitiones requirendum; sed eiusdem monasterii abbas potestatiue cum suis monachis ad illorum necessarios usus res, que moderno tempore ad prescriptum monasterium habere uidentur, possideat. Et ut hec nostra auctoritas firmior habeatur, et per futura tempora a fidelibus uerius credatur ac diligentius obseruetur, manu propria subter eam firmauimus et annuli nostri impressione assignari iussimus.


Signum Ludouici imperatoris Augusti.

Hirminmaris notarius ad uicem Fridugisi recognouit.

Data u Idus Iunii, anno, Christo propitio, 18 imperii domni Ludouici piissimi Augusti, indictione nona. Actum Engelheim palatio, in Dei nomine feliciter. Amen.



CLXIu. PRO TURONENSI S. MARTINI ECCLESIA.  Ne Turonensis episcopus dominari presumat apud S. Martinum, et ut fratres liberam habeant facultatem eligendi abbatis.
[Apud Marten., Ampl. Coll., tom. I, p. 86, ex chartario S. Martini.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si locis Deo dicatis quiddam honoris conferimus, et Deo in eis famulantium pacis et tranquillitatis curam gerimus, et ad ministerium suum liberius exsequendum opem ferimus, hoc nobis procul dubio ad statum regni terreni corroborandum, et ad eterne  uite beatitudinem capessendam profuturum esse credimus. Idcirco notum fieri uolumus omnibus fidelibus sancte Dei Ecclesie et nostris, presentibus scilicet et futuris, quia ad petitionem fratrum, in monasterio sancti Martini confessoris Christi atque pontificis Deo fideliter deseruientium, dilecta coniux nostra Iudith augusta nobis suggessit per priuilegium patris nostri domni Caroli pie recordationis imperatoris serenissimi, seu cetera regalia, nec non etiam apostolica priuilegia, quomodo idem monasterium a dominatione episcopi Turonice urbis liberum nunc usque erat, qualiterque procul dubio licentiam habuerit eligendi ex seipso abbatem dignissimum, petiitque culmen dignitatis nostre ut propter amorem et honorem Domini nostri Iesu Christi, et  ob reuerentiam beati Martini pontificis patroni nostri peculiaris, eadem nostra auctoritate imperiali firmare dignaremus. Nos quoque eiusdem dilecte coniugis nostre Iudith salubri suggestione commoti simul et hortatu, atque interuentu uenerabilium nostrorum ad hoc perficiendum commoniti, hanc nostre auctoritatis confirmationem memorato monasterio atque fratribus in eodem Deo deseruientibus conscripsimus, ac dare decreuimus, per quam constituimus, atque perenniter firmum fore decernimus, ut in supra fato monasterio, siue fratribus, primus episcopus Turonice urbis non plus dominari presumat, aut licentiam dominandi habeat, uel aliquid certe noui introducat, aut in uicis uel uillis mansionaticos  accipiat, seu quicunque urbis eiusdem successor exstiterit, quam predecessores sui tempore eiusdem genitoris nostri domni Caroli, siue aui nostri gloriosi Pippini regis fecerunt, sed sub ipso eodemque modo caritatis siue dilectionis cum iam memoratis fratribus in Deo uiuat, absque qualibet nouitatis molestia. Similiter sine dubio statuimus atque perpetuo firmissimum esse uolumus, ut memorati monasterii fratres licentiam habeant de seipsis eligendi abbatem, qui eis preesse et prodesse possit in omni morum honestate et Scripturarum eruditione,  ea tantum conditione premissa ut quandiu Fridegisus abbas, cuius etiam consultu actum est ut hanc confirmationem fieri statueremus, memoratum monasterium habuerit, nullum preiudicium aut inquietudinem de quibuslibet causis patiatur. Post illius uero decessum memorati fratres habeant facultatem eligendi de ipsis abbatem, quem optimum et nobilitate generis, et probitate morum et in scripturis eruditum iudicauerint. Et si talis inibi, quod non optamus, reperiri non poterit, tunc imperiali potestati id reseruandum statuimus. Monemus quoque omnes qui nobis in imperio a Deo nobis commisso successuri sunt, ut sicut illorum statuta a successoribus suis conseruari uelint, ita in omnibus hanc nostram constitutionem perpetuis temporibus  conseruare studeant ad illorum et nostram communem salutem. Et ut hec nostre auctoritatis preceptio et constitutio priuilegii firmior habeatur, et per futura tempora melius conseruetur, manu propria eam subscripsimus, et de bulla nostra subter sigillari iussimus.

Signum Ludouici serenissimi imperatoris.

Hirminmaris notarius ad uicem Fridugisi recognoui.

Data u Non. Nouembris, anno, Christo propitio, 18 imperii domni Ludouici piissimi Augusti, indictione 10. Actum Theodonis uilla palatio regio, in Dei nomine feliciter. Amen.



CLXu. PRO uICTORE EPISCOPO CURIENSI EIUSQUE ECCLESIA.  
[Apud Grandidier, Hist. de l'Eglise de Strasb., tom. II, p. 199, ex autographo tabularii ecclesie Curiensis [a 1Kb] .]

In nomine Domini Dei Saluatoris Iesu Christi, Ludouicus, diuina ordinante prouidentia, imperator Augustus.

Si erga loca diuinis cultibus mancipata propter amorem Dei eiusque in iisdem locis famulantes beneficia potiora largimur, premium apud Dominum eterne remunerationis impendi non diffidimus. Igitur notum esse uolumus cunctis fidelibus nostris, presentibus scilicet et futuris, quia uir uenerabilis uictor sancte Curiensis ecclesie episcopus [b 1Kb] que constat  esse constructa in honore sancte Marie semper uirginis, missa petitione deprecatus est nos, ut eamdem sedem suam cum omnibus ad se iuste et legaliter moderno tempore pertinentibus uel aspicientibus sub nostra tuitione et immunitatis defensione cum rebus et mancipiis constitueremus; quod ita et fecisse omnium nostrorum cognoscat industria. Precipientes ergo iubemus ut nullus iudex publicus, uel quislibet ex iudiciaria potestate in ecclesias, aut loca, uel agros, seu reliquas possessiones memorate ecclesie, quas moderno tempore in pago Curiensi uidelicet,  et Alsacensi, et in ducatu Alamannico, nec in hoc quod per nostre conscriptionis auctoritatem eidem ecclesie reddidimus [a 1Kb] , ad illud quod nunc iuste et legaliter memorata ecclesia tenet et possidet, uel ea que deinceps iure ipsius diuina pietas augeri uoluerit, ad causas iudiciario modo audiendas, uel freda, aut tributa exigenda, uel paratas faciendas, aut fideiussores tollendos, aut homines ipsius ecclesie super terram ipsius commanentes iniuste distringendos, aut ullas redhibitiones, aut illicitas occasiones ullis temporibus ingredi audeat, neue bona que supra memorata sunt, penitus exigere presumat; sed liceat. memorato presuli suisque successoribus res predicte ecclesie, cum omnibus ad eam iuste pertinentibus uel aspicientibus, remota totius iudiciarie  potestatis inquietudine, tenere et possidere, quatenus cum congregatione sibi commissa pro nobis, coniuge proleque nostra atque totius imperii nostri a Deo nobis collati Domini misericordiam attentius exorare delectet. Et ut hec auctoritas inuiolabilem et inconuulsam nostris et futuris temporibus obtineat firmitatem, manu propria subter eam firmauimus, et annuli nostri impressione signari iussimus.

Signum Ludouici serenissimi Augusti.

Data u Idus Iunii, anno, Christo propitio, 18 imperii domni Ludouici piissimi Augusti, indictione nona. Actum Ingelinheim, in Dei nomine feliciter. Amen.



CLXuI. DE uICO QUI DICITUR EPAONIS IN DIeCESI uIENNENSI.  
[Apud Baluz., Capitul., tom. II, pag. 1433.]

In nomine Domini Dei et Saluatoris nostri Iesu Christi, Ludouicus, diuina ordinante, prouidentia imperator Augustus.

Si erga loca diuinis cultibus mancipata ob amorem Dei [sanctorum] eorumque reuerentiam beneficia opportuna largimur, id nobis procul dubio ad eterne retributionis premia capessenda profuturum liquido credimus. Idcirco notum esse uolumus cunctis fidelibus sancte Dei Ecclesie et nostris, presentibus scilicet et futuris, quia spontanea uoluntate adiens serenitatem culminis nostri uir illustris Abbo comes, qui et uicum qui dicitur Epaonis, qui erat ex ratione Sancti Mauricii ex episcopatu uiennensi, ubi nunc  auctore Deo Bernardus archiepiscopus presul esse dignoscitur, beneficiario munere ex nostra largitione habebat, ubi erant ecclesie destructe et discooperte, quarum sunt uocabula sancti Andree apostoli et sancti Romani martyris, precibus quibus ualuit nostram obsecrauit clementiam . . . quantumcumque ipse ibi ex beneficio . . . . . . . . . ecclesie sancti Mauricii uiennensis redderemus. Quod ita . . . . . . . . . fidelium nostrorum cognoscat industria. Pro firmitatis uero studio, ut hoc quod supradictus Abbo in supradicto uico habebat, et nos ad eius deprecationem sepe dicto Bernardo archiepiscopo imo eius sancte sedi reddidimus, rectores eorum perpetuo iure ecclesiastico  tenerent atque possiderent, hos imperiales apices fieri iussimus, per quos decernimus atque sancimus ut ipsum uicum et res quas ibidem hactenus prescriptus Abbo habuit et ad eumdem uicum atque ad easdem ecclesias, que ibi fuerunt dicate in honorem et uenerationem sancti Andree apostoli et sancti Romani Martyris, pertinent, ita rectores supranominate sedis teneant atque possideant sicut ceteras res que ad supradictum episcopium pertinent, et faciant exinde quidquid elegerint iure ecclesiastico. Et ut hec auctoritas confirmationis nostre per futura tempora inuiolabilem atque inconuulsam obtineat firmitatem, annuli nostri impressione signari iussimus.

Durandus diaconus ad uicem Fridarii [Fridugisi]  recognouit.

Data u Nonas Martias, anno, Christo propitio, 18 imperii domni Ludouici serenissimi Augusti, indictione 8. Actum Aquisgrani palatio regio in Christi nomine feliciter. Amen.



CLXuII. PRO DERuENSI MONASTERIO. 
[Apud Mabill., Annal. ord. S. Bened., tom. II, pag. 737, ex chartario Deruensi.]

In nomine Domini Dei et Saluatoris nostri Iesu Christi, Ludouicus, diuina ordinante, prouidentia imperator Augustus.

Si locum quo olim monasticus ordo uiguerat, in edificiis releuari, et eamdem uitam monasticam  reformari facimus, et liberalitatis nostre munere de beneficiis a Deo nobis collatis eidem loco, unde serui Dei inibi consistentes in hanc mortalem uitam aliquod subsidium habere ualeant, aliquid conferimus, id nobis et ad hanc transitoriam uitam feliciter peragendam, et ad eternam perpetualiter obtinendam profuturum liquido credimus. Idcirco nosse uolumus omnium fidelium nostrorum, tam presentium quam et futurorum, industrie, qualiter Haudo uenerabilis abbas monasterii cuius uocabulum est Ders, quod constat esse constructum in pago Pertense super fluuium uiera, quod olim uocabatur Puteolus, et dicatum in honore sancti Petri principis apostolorum, ac sancti Bercarii, cuius corpus ibidem requiescit; quique idem ipsum monasterium a nouo  opere construxerat, et monachos sub regula sancti Benedicti uitam degentes collocauerat; nostram adiens serenitatem, innotuit mansuetudini nostre quod eadem monastica uita penitus in eodem loco abolita esset, et in canonicum ordinem transierat: petiitque ac supplici postulatione deprecatus est ut nostra auctoritate eamdem monasticam uitam reformari, et habitacula ad hanc uitam congrua reficiendo aptari permitteremus. Cui, sicut dignum erat, gratias egimus, et ea que deprecabatur ei fieri permisimus. Insuper et ut hoc quod idem ipse deprecabatur melius peragere, et serui Dei qui inibi degere constituti et constituendi erunt, aliquod subsidium  ex nostra largitione habentes libentius Deo seruire potuissent, complacuit nobis pro mercedis nostre augmento et eterne retributionis fructu quasdam res nostre proprietatis, sitas in comitatu Breonense, id est uillam ac beneficium illud cuius uocabulum est Dodiniaca-curtis, habentem mansos duodecim, quam hactenus uassallus noster, nomine Hisimbertus, nostra largitione in beneficium habuisse dignoscitur, cum omni integritate, id est cum mancipiis utriusque sexus, cum domibus, edificiis, ecclesiis, terris cultis et incultis, siluolis, pratis, pascuis, aquis aquarumue decursibus, molendino, uel quidquid ad denominatam uillam iuste et legaliter pertinere dignoscitur, et nostri iuris ac possessionis in re proprietatis est, totum et ad integrum  per hoc nostre auctoritatis conscriptum ad antedictum monasterium, quod, sicut diximus, Ders nuncupatur, solemniter delegare, ea uidelicet conditione ut a prelatis et monachis Deo inibi militantibus perpetua possessione teneatur ac possideatur. Et ut hec nostre concessionis atque largitionis auctoritas inconuulsam et inuiolabilem obtineat firmitatem, manu propria nostra subter eam firmauimus, et annuli nostri impressione assignari iussimus.

Signum Ludouici serenissimi imperatoris.

Data XIu Kal. Mar., anno, Christo propitio, 19 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



CLXuIII. PRO MONASTERIO CORBIAE NOuAE. 
[Apud Schaten, Ann. Paderborn., p. 90.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si ecclesias et loca diuino cultui dicata nostris largitionibus prouidere satagimus, atque ibidem assidue Deo famulantibus solatia clementer impendimus, non solum honorificam regalis munificentie consuetudinem exercemus, sed et temporalium erogatione donorum perpetue nos mercedis premia promereri posse confidimus. Quapropter nouerit omnium fidelium nostrorum, presentium scilicet et  futurorum, industria, quod pro amore diuino, atque anime nostre remedio, ad monasterium quod uocatur noua Corbeia, quod construximus in Saxonia in honore S. Stephani [a 1Kb] protomartyris, cui modo preest fidelis et propinquus noster Warinus, primus substitutus abbas, concessimus piscationem quamdam in fluuio Wisera, in pago Wimodia nuncupato, cui confinis est uilla Luisci uocata, in comitatu Abbonis, que quia in similitudinem palorum quos incole hocas uocant, construitur, gentilitio nomine ab indigenis Hewar nuncupatur, que ad ius nostrum pertinebat,  quamque idem Abbo comes hactenus in beneficio habebat; sed quoniam eadem piscatio atque absque familiis, que ad eius prouisionem deputate fuerunt, fratribus predicti cenobii non admodum utilis esse poterat, idcirco triginta duas familias, et quidquid ad eam piscationem pertinens sepe dictus Abbo in beneficio habuit, totum et ex integro in proprietatem iam dicti monasterii concedimus, quatenus ibidem seruientes monachos sine cessatione diuinam clementiam pro nobis exorare delectet. Et ut hec cessionis nostre auctoritas firmius habeatur, et per futura tempora a fidelibus nostris uerius credatur ac diligentius obseruetur, manu nostra subter eam firmantes annuli nostri impressione iussimus sigillari.

Signum Ludouici serenissimi imperatoris.


Hirminmarus notarius ad uicem Theogonis recognoui.

Data XuI Kalendas Iulii, anno, Christo propitio, 18 imperii Ludouici serenissimi Augusti, indictione 10. Actum Franconouort palatio regio, in nomine Domini feliciter. Amen.



CLXIX. PRO REFORMATIONE MONASTERII DIONYSII. 
[Apud Mabill. Ann. ord. S. Bened., tom. II, p. 549.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Diuinis preceptis et apostolicis monitis incitamur, sed et imperatorii regiminis officio commonemur, ut  pro Ecclesie statu atque sancte religionis augmento impigro semper uigilemus affectu, ac pernecessario seu fructuoso studiosoque laboremus effectu; et si quid usquam reprehensioni inuenitur obnoxium, regie auctoritatis sollicitudine corrigamus: quatenus auia reuocantes, superflua amputantes, collapsa quoque reparemus, atque reparata et ab ecclesiasticis uiris apostolorumque Domini successoribus, Spiritu sancto regente, bene statuta edictis imperialibus confirmemus. Quia dignum profecto est, ut quod sacerdotalis dignitas diuino illuminata Spiritu corpori Christi, quod est Ecclesia, eiusdem Dei ac Domini et Saluatoris nostri redempta sanguine, adinuenit in salute, uel reformata statuit in religionis augmento, id imperialis maiestas inuiolabiliter per  mansurum in perpetuum potestatis sue studeat roborari precepto, quoniam quidquid in huiuscemodi negotiis laboratum, seu pio cultui a nobis fuerit dedicatum, hoc procul dubio nostre mansuetudinis regno et populo regendo credimus specialius profuturum. Idcirco notum esse uolumus omnibus fidelibus, presentibus scilicet et futuris, quia, postquam Deo auspice imperium paternum suscepimus, studii nobis maxime semper fuit, ut Domini Ecclesia, magnificentia eius humilitati nostre diuinitus regenda tuendaque commissa, felicibus polleret successibus,  eamque quantum nostre attinet auguste deuotioni incessanter ad meliora prouehere, et ab illa quidquid noxium erat eradicare, atque in ea incrementa uirtutum plantare. Quapropter sepissime sacerdotes Domini, quorum id officii esse noueramus, admonere curauimus, ac nostram principalem auctoritatem adiutricem ad eorum ministerium iuxta uoluntatem Dei exsequendum prompte exhibuimus, ut quidquid in ordinibus ecclesiasticis, uel in quacunque persona emendatione dignum inuenirent, pastorali auctoritate, postposita qualibet torporis negligentia uel personarum acceptione, incunctanter corrigerent, et ad statum rectitudinis perducere decertarent. uerum cum ipsi, nostra sedula exhortatione admoniti, suaque solerti uigilantia de statu et  profectu sancte Ecclesie, et sacris ordinibus, et his que emendatione digna uidebantur, conuentu apud Parisios iussione nostra habito strenua et deuota perspicacitate tractarent, inter cetera uisum est illis, ut monasterium preclarissimi et eximii Christi martyris beati Dionysii sociorumque eius, quod constat tantorum martyrum nomine Deo dedicatum, et a regibus Francorum progenitoribusque glorie nostre amplissimis rebus ditatum, quo in eo monasticus ordo religiose Deo deseruiret, magna emendatione et correctione opus haberet, quoniam ab eo idem ordo ad multorum discrimen, nulla necessitate prepediente, nullius rei inopia obsistente, penitus erat auulsus. Quam causam, tam per se quamque et per uenerabilem prudentemque uirum Hilduinum,  memorati monasterii religiosum abbatem, nostre serenitatis auribus intimauerunt, uti nostra piissima imperiali potestate per eorum auctoritatem corrigeretur. Unde dignitas imperii nostri tantorum uirorum saluberrimam admonitionem, et eiusdem uenerabilis abbatis Hilduini preces humillimas more tranquillitatis nostre solito gratanter benigneque suscipiens, atque in omnibus emendabile iudicans, ne tanti ordinis collapsio salutis nostre quoquo modo fieret damnatio, ad eosdem presules Ecclesiarum idem censuimus referri negotium, ut nostri principatus auctoritate eorumque iudicio, quibus tanta est collata potestas a Domino, idem ordo in eodem loco absque retractatione restitueretur. uenientes ergo Aldricus metropolita Senonicus cum suffraganeis  suis, nec non et Ebo metropolita Durocortorum cum suffraganeis suis ad memoratum monasterium, habito conuentu, primum quod idem monasterium ordini monastico constructum, dedicatum, et rebus ditatum fuerit, et in eo ipse ordo usque ad tempus quo sceptra imperialia, superna largiente gratia, clementia nostra suscepit, et supra memorati Hilduini abbatis prelationem ibidem utcunque uiguerit, manifestis indiciis, regumque antiquis et modernis preceptis, et episcoporum priuilegiis, ac fidelium donationibus, palam cunctis est factum. Deinde diligentem inquisitionem fecerunt super his qui in eodem loco regularem promissionem fecerunt. Ex quibus quidam, qui eamdem professionem fecerant,  desertores eiusdem propositi effecti, rebus humanis iam erant exempti: quorum perditio non sine magno animi ferri potest merore. Quidam etiam non eamdem professionem se fecisse mentiti sunt: sed testibus patenter conuicti, pro sua contumacia canonice penitentie sunt subacti. Quidam uero, imo maxima pars, qui hactenus in apostasiam prolapsi fuerant, coram uenientes, soloque se prostrantes, confessi sunt eamdem professionem in eodem loco regulariter se promisisse, suique misereri, et a Domino ueniam pro tanto admisso dari humiliter flagitauere; qua confessione facta, cucullis sui propositi coram cetu episcoporum et ceterorum sacerdotum, cunctique sequentis ordinis cleri, nobiliumque uirorum non modica circum assistente turba, se induerunt,  atque in commune, ne aliquando sicuti sibi aliisque iam in eodem loco contigerat, ab sancte professionis proposito diabolico propulsarentur instinctu, regularem promissionem iterauerunt. Pars denique quedam eorum, illi scilicet qui diuine inspirationis munere acti, et amore deuincti in sancte religionis proposito et habitu, apprime absque ulla refragatione aut interpolatione elegerunt uiriliter permanere, et in cella eiusdem maioris monasterii, postquam ceteri monasticam uitam et habitum deseruerunt, usque ad hanc nostre demandationis synodum habitam degere, ante iam memoratos uenerabiles patres uenerunt, locumque pristinum, in quo promissionem fecerant, et regulariter, licet minus perfecte, uixerant, sibi et se petierunt loco restitui,  quorum semotio ob id acciderat, quoniam, ut prediximus, mox ut diuina dignatio nos paterna sede suscepta imperialibus sceptris inniti uoluit, pie intentionis nostre sollicitudo exsequi procurauit, ut religio, decor et omnis honestas a domno et genitore nostro diue memorie Carolo cepta et instituta, liquido et ueraciter, remota omni simulatione, in propriis quibusque maneret et uigeret ordinibus. Unde ad monastice institutionis normam corrigendam, duos religiosos et uenerabilis uite uiros, Benedictum et Arnulfum abbates, constituimus, qui per nostrum a Deo gubernandum et conseruandum imperium seduli huic negotio studiose insisterent. Iidem uero boni et deuoti, sed simplicissimi patres, supra memoratorum fratrum calliditate et duritia  suaque simplicitate abducti, non studio, sed minus subtili et necessaria inuestigatione et prouidentia, fallentes eos qui in soliditate sue professe saluationis perdurauerunt, a monasterio remouerunt, atque in memorata cella collocauerunt; et illos qui proprie uoluntatis libitus non uirtute sed uersutia quesierunt, ac collo de sub iugo regule excusso loro distigatioris uite soluti, ampliori itinere celestem patriam petere sunt conati, in domiciliis reuerendi habitus et uite monastice reliquerunt. Sed laudabilius hi patres Ecclesie auctoritate sua digne petitioni fratrum, quos in sue religionis uirtute diximus permansisse, quia sic nostri assensus iussio fuerat, annuentes, rationabiliter et canonice satisfecerunt,  et ob suggestionis notitiam, ut nostre panderetur celsitudini, qualiter uel quo ordine tam deuotissimum factum ab eisdem religiosissimis uiris sit celebratum, duas super hoc iure, pari tenore, conscriptiones fecerunt, easque manibus firmauerunt propriis, ut altera earum in archiuo ipsius monasterii ob memoriam et stabilitatem inibi huius ordinis per futura tempora seruaretur, alteram nostre magnitudini direxerunt, ut illam palatinis scriniis iuberemus recondere ob monumentum et istius rite facti perpetuam firmitatem. Sed cum idem ordo, Deo annuente, quantum diuinitus uideri dabatur, in eodem loco feliciter incederet, antiquus salutis humane inimicus quosdam ex ipsis fratribus sua organa efficiens, adeo insidiarum suarum furiis exagitauit, ut,  conspiratione et coniuratione facta, et propositum monasticum abnegarent, et sine licentia sui abbatis propriique episcopi ac metropolitani, eorum legati dignitatis nostre dominationem adirent, et molestiam super hac ratione contra canonicam et propositi sui institutionem serenitatis nostre auribus inferre presumerent, offerentes nobis tomum in accusationem et blasphemiam episcoporum, qui se de apostasia, in qua uersabantur, paterna sollicitudine nostra auctoritate correxerant, et ad propositum quod abdicauerant, redire suaserant; addentes etiam in eadem schedula alia que digna non sunt imperialibus nostris scriptis interseri. Porro nostra solertia, auditis eorum querimoniis, supramemorato uenerabili uiro Hilduino nostra iussit clementia, ut  eosdem episcopos contra quos querebantur, nec non et alios ab accusatione immunes, iussione nostra ad ipsum uenire mandaret monasterium. Et quia ad notitiam nostram ipsi fratres suos misere clamores, unde nil ambiguum et sine iuste diffinitionis decreto fas est abscedere, complurium episcoporum diligenti examine rem reuentilari et canonice diffiniri, et consopiri precepimus: non quasi de prefata memoratorum patrum sententia, que excellentie nostre bene manebat per omnia cognita, uel in aliquo dubitantes, sed ut maior Christo Domino Deo nostro de percalcato hoste, qui iam dictos excitauerat fratres, triumphus fieret, et in eodem loco firmiori, quia iterata, stipulatione idem ordo confirmaretur. Et quoniam super pastores Ecclesie dignitati  nostre imperiali quecunque ingerebatur accusatio, non sine certo et rationabili obliteraretur iudicio, qui ad condictum tempus et diem ad suprascriptum uenere monasterium, et ipsis accusatoribus cum scripto quod clementie nostre tulerant coram exhibitis, cuncta que in eorum accusatione dixerant uel scripserant, falsa esse ueris assertionibus idoneisque prolatis testibus probauerunt, sicut ex ordine inscripto manifestatur: quod ex hac causa a secunda constitutionis nostre synodo archiuo nostri palatii cum chartulis, que nomina testium continent qui utrisque conuentibus interfuerunt, directis, ob gestorum memoriam conseruatur: unde aliud etiam ab ipsius monasterii scriniis retinetur.  Ipsi de cetero fratres, respectu diuino processu temporis corda illorum tangente, propositi sui strenui et preteritarum negligentiarum penitentie deuoti exsecutores effecti, consensu salubri et prudenti tres chartulas conscripserunt, ut una earum ad caput gloriosissimorum Christi martyrum fieret, altera regie dominationis nostre custodia seruari demandaretur, tertiam uero ipsius monasterii abbas haberet: in quibus se a beato patre Benedicto, docente sancto Spiritu, descriptam regulam sunt seruare uelle professi, ut unusquisque eorum nomen proprium cum gradu et monachi appellatione eisdem chartis subter firmauit: quarum unam benignitatis nostre presentie exhibuerunt, humiliter postulantes, sicut et sepe memorati uenerabiles patres a  quibus synodales diffinitiones celebrate sunt, auctoritatem nostram sedulo petierunt, quatenus hoc quod tam subtili et diligenti inuestigatione inuentum, et iusta ratione diffinitum, seu salubri restitutione reparatum, atque canonica auctoritate statutum esse dignoscitur, amplitudinis nostre priuilegio scriptis imperialibus confirmaremus, ut quod canonica docet auctoritas, et uota regum cunctorumque fidelium, qui ipsum locum propter monasticum ordinem ibi seruandum rebus suis ditauerunt, demonstrant, cum nequaquam ab eo sine periculo et regis et regni possit auelli, nostra imperialis potestas confirmatione prouideat, ne ex eodem loco modernis futurisque temporibus idem ordo destituatur, sed potius, Christo Domino largiente, ad cumulum mercedis nostre,  coniugis quoque et prolis, eorumque salutem quorum post tantum lapsum reparatio facta est, nec non et eorum per quos, Deo annuente, nostra auctoritate eadem reparatio celebrata est, simul et illorum informationem qui post ad monasticum ordinem Domino inspirante ad eumdem confluxerint locum, remota omni simulatione semper in eodem monasterio regularis ordo permaneat, floreat et felicibus successibus Deo opem ferente polleat. Et ut hec auctoritas, quam ob Dei amorem et anime nostre coniugis et prolis, ut prediximus, salutem atque imperii nostri statum constituimus, firmiorem obtineat uigorem, et deinceps inconuulsa ualeat perdurare, duas inde pari tenore conscriptas firmationes fieri iussimus, ut una imperialis aule reconditorio  palatinis saluetur excubiis, altera ab ipsius monasterii custodibus in perpetuum diligenti cura debeat prouideri, easque manus nostre subscriptione subter firmauimus, et de annulo nostro sigillare iussimus.

Signum Ludouici serenissimi imperatoris.

Hirminmaris notarius ad uicem Theotonis recognoui et subscripsi.

Data uII Kalendas Septembris, anno, Christo propitio, 19 imperii domni Ludouici serenissimi imperatoris, indictione 10. Actum monasterio sancti Dionysii in Dei nomine feliciter. Amen.



CLXX. PRO PARTITIONE BONORUM MONASTERII S. DIONYSII. 
[Apud Mabill., de Re diplom., pag. 408.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si ea que fideles imperii nostri, pro statu et utilitate Ecclesiarum ac seruorum Dei, fideliter ac deuote ob Dei amorem in locis sibi commissis statuerunt, nostris confirmamus edictis, hoc nobis procul dubio ad eternam beatitudinem, et totius regni a Deo nobis commissi tutelam mansurum esse credimus, et retributorem Dominum exinde in futuro habere confidimus. Igitur notum sit omnibus fidelibus sancte  Dei Ecclesie ac nostris, presentibus scilicet et futuris, quia uir uenerabilis Hilduinus, abbas monasterii apostolorum Principis, excellentissimorumque Christi martyrum Dionysii, Rustici et Eleutherii, qui peculiares patroni nostri adesse uidentur, nostre suggessit serenitati, quod pro Dei omnipotentis amore et futuro eiusdem congregationis cauendo periculo, ne aliqua successorum suorum negligentia aut parcitate ordo in ea monasticus futuris temporibus perturbaretur, sicut preteritis temporibus manifestum est contigisse, ueluti synodales conscriptiones super restitutione istius sancti ordinis in eodem monasterio et nostre imperialis potestatis confirmatio, nec non et prefati uenerabilis abbatis Hilduini conscriptionis charta pleniter narrat  ex ordine  stipendia eorum que annuatim in cibo accipere debeant, nec non et quasdam uillas specialiter necessitatibus eorum deseruiendas constituisset ac deputasset; atque per litterarum seriem et largitionis sue scriptum sua aliorumque bonorum hominum manibus roboratum eis concessisset ac delegasset, quatenus nulla occasione nec reipublice seruitio quisquam ex successoribus suis impedimentum illis in futuro inferre potuisset, pro quo a uia rectitudinis et obseruatione regulari eos aberrare necesse foret, sed deputatis sibi rebus et stipendiis contenti, absque  necessitate et inopia regularem normam tenere, et sine preuaricatione, quantum humana sinit fragilitas, obseruare quiuissent. Unde humiliter petiit celsitudinem nostram, ut pro rei firmitate super eadem constitutione auctoritatis nostre preceptum pro diuino intuitu, et ipsorum sanctorum reuerentia fieri iuberemus, per quod inantea stabilis et inuiolata permaneret. Nos uero petitioni illius, quia necessaria et rationabilis erat, aurem accommodantes, ueluti postulauerat fieri adiudicauimus. Quapropter statuimus atque iubemus, secundum quod in illius ordinatione continetur, ut dentur eis annis singulis de tritico puro, ad eorum et hospitum in refectorium uenientium opus, modia duo millia centum. Ad prebendam famulorum illis seruentium  de sigale modia nongenta, de uino puro ad eorum et hospitum suprascriptorum, seu ad omnes necessitates ipsorum modia duo millia quingenta, bracii per modia duodecim triginta, et exceptis his bracii tres de spelta secundum consuetudinem per modia triginta. Inter Pascha, Natale Domini, et sancti Dionysii Missam leguminum modia trecenta; de formatico pense trecente triginta; de adipe modia triginta quinque; de sale modia ducenta, cum ipso modio quod soluitur in salinis. Ad cordeuesos et solas eorum componendas uncti ducenti; de butyro sestaria triginta; uolatilia autem inter Pascha et Natalem Domini de uillis  cum integritate, que super annum ex eis omnibus  eo tenore, quo ibi scriptum et ordinatum est, una cum censu qui in uolatibus de molendinis et cambis debet exire, sicut a longo tempore mos fuit, siue indominicate, siue in beneficio donate fuerint, dari constituimus et confirmamus. Saponem uero de ipsis uillis  fratrum usibus persolui imperiali roboratione decreuimus. De lignis dentur eis mensure, que midi appellantur, mille centum; de melle secundum consuetudinem; de tribillo carra duo; de modiis sedecim; olera quoque, fruges arborum, pix, carpentarii, circuli ad uasa uinaria preparanda, et operimenta tectorum; sed et edificatio et restauratio officinarum, secundum quod in sepedicta conscriptione  supramemorati honorabilis uiri continetur, dictante necessitate, ministretur et fiat. Ad uestimenta etiam uel omnes eorum necessitates secundum regularem institutionem procurandas confirmamus illis easdem uillas, quas ipse per suam concessionem eis uisus est condonasse, id est Murnum , Tosonisuallem cum Flauiaco et omnibus appendiciis suis, excepto Temeriaco-curte; Cella sancti Martini in monte Iocundiaco cum omni integritate; uillam Pratariam cum suis omnibus, Pratariolam cum Sichaldicurte et omnibus ad se pertinentibus; Nucitum superiorem, cum appendiciis suis; Francorum-uillam, Maflare, medietatem de Baliolo, Mucellam, Bedolitum, uillarem, Wasconem-uillam cum  integritate sua et omnibus appendiciis; et omne teloneum atque censum, quod de mercato anniuersali per festiuitatem sancti Dionysii exire consueuit; sicut bone beateque memorie domnus auus noster Pippinus per suum preceptum eis dedit, quidquid exinde pars fisci poterat exactare, nec non et Trimlidum ac uillam-pictam cum omni integritate ac omnibus appendiciis ad eas pertinentibus; Maiorem-uillam cum integritate: in ipso uico mansos duos, et mansionile in monte Sautia cum adiacentiis suis; super Sequanam uero Capellam sancti Audeni ad retia piscatoria emendanda uel ordinanda, cum manso uno in Bonogilo cum integritate sua; in Aluernis mansos duos, et in Campiniago mansos duos  ad piscationem; uillam Exonam cum censu et integritate sua; seu et mansos et uineas in Belna, quas Franci homines ipsius congregationis fratribus delegauerunt; nec non in uanicolas, sicut continetur in memorato scripto; censum etiam solitum de uenna, que est super fluuium Loch, et de pago Pontiu, atque censum de Flandriis, sicut consuetudo fuit; uillam siquidem que dicitur Brineuallis, nec non et mares et piscaturam in Tellis cum omni integritate tam in censu quam in appendiciis eorum; et mansos in Bracio, et Gabaregium in Bagasino cum omni integritate et appendiciis suis, de quibus quedam coniacent in pago Constantino ad capiendum crassum piscem. Has igitur uillas cum appendiciis et redditibus uel mancipiis, siue cum omnibus que per  precarias aut per beneficia exinde homines retinent, ut post eorum decessum ad usus fratrum et stipendia memorata reuertantur, fratribus ipsius congregationis ad speciales eorum necessitates, imperiali auctoritate et indulgentia per hoc preceptum confirmationis nostre, sicut predictus uenerabilis abbas in sua confirmauit constitutione, stabili iure eis concedimus et confirmamus: precipientes ut nullus abbatum per successiones quod salubri egit consilio et nostro est roboratum edicto, subtrahere uel minuere audeat, uel ad usus suos retorqueat, uel alicui quiddam inde in beneficium tribuat; sed neque seruitia ex eis uillis exactet, neque paraueredos aut expensas ad hospitum susceptiones recipiat, aut ullas in aliqua re exactiones aut mansionaticos inde exigat absque  ineuitabili necessitate, preter consuetudinarias operationes que in sepedicta memorati uiri constitutionis pagina descripte habentur, quibus nichil addere quisquam unquam presumat. Suprascripta autem ad centum quinquaginta monachorum numerum sunt ordinata: ex quibus nil cuiquam abbatum licebit unquam subtrahere; augere uero qui forte uoluerit, multiplicatis ad usum eorum opibus, accumulet et seruitii diuini cultores: qui uero facere aliter presumpserit, et post discessum nostrum hanc nostram confirmationem quam super predicti uenerabilis uiri Hilduini constitutione fecimus, uiolare uoluerit, querela ad successores nostros, qui tunc temporis nobis superstites fuerint, deueniat, ipsique agnita auctoritate nostra nostre constitutionis statuta defendant,  et sue auctoritatis precepto confirment, sicut a se bene gesta defendi et confirmari a suis successoribus Deo annuente uoluerint, qualiter futuris temporibus fratres in cenobio supradicto regulam beati Benedicti seruantes, absque perturbatione Deo libere deseruire queant, nobisque pro rata confirmatione merces in perpetua recompensetur eternitate. Obnixe etiam ac deuotissime omnes successores nostros per omnipotentem Dominum et eterne retributionis amorem et piam reuerentiam istorum specialium protectorum nostrorum in hoc sancto reputauimus loco, nec non et hanc constitutionis confirmationem, quam ad monachorum prouidendas regulares necessitates imperiali firmauimus auctoritate, intemeratam  studeant custodire; et speciali sollicitudinis cura prouideant, ne aliqua antiqui hostis satagente calliditate inde sacer ordo amoueatur, aut minus perfecte quam humana sinit fragilitas in eodem loco preualente negligentia gradiatur; sed sicut nos singularem curam, quia ita predecessores et progenitores excellentie nostre habuisse compertum est, quam inibi pia sepultorum corporum amplectitur eorum memoria, nos etiam inde habere uidemur, sollicite studeant diuino intuitu, ne talium rectorum manibus iam dictum sacratissimum locum committant, quorum uersutia aut negligentia ab eo religio decidat, et inopia uel torporis negligentia crescat, sed potius ita eumdem sacratissimum locum sollicite pieque tractent, quatenus nobis et illis eterne beatitudinis  gloria inde Christo opem ferente maneat et accrescat. Et ut hec auctoritas, quam ob Dei amorem et anime nostre remedium statuimus, firmiorem obtineat uigorem, et deinceps inconuulsa ualeat perdurare, manus nostre subscriptione eam subter firmauimus, et annulo nostro sigillari iussimus.

Signum Ludouici serenissimi imperatoris.

Hirminmaris notarius ad uicem Theotonis recognouit et subscripsit.

Data uII Kal. Septemb. anno, Christo propitio, 19 imperii domni Ludouici serenissimi imperatoris, indictione 10. Actum monasterio sancti Dionysii in Dei nomine feliciter. Amen.



CLXXI. PRO MONASTERIO SANCTI MARTINI TURONENSIS.  
[Ex Chartario S. Martini, apud Mart., Thesaur. anecd. tom. I, pag. 29.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si locis Deo dicatis quiddam honoris conferimus, et Deo in eis famulantium pacis et tranquillitatis curam gerimus, et ad ministerium suum liberius exsequendum opem ferimus, hoc nobis procul dubio ad statum regni nostri corroborandum, et ad eterne uite beatitudinem capessendam, profuturum esse credimus. Idcirco notum fieri uolumus omnibus fidelibus sancte Dei Ecclesie et nostris, presentibus scilicet et futuris, quod uenerabilis abbas Fridegisus  monasterii S. Martini patroni nostri, in quo ipse corpore requiescit, innotuit celsitudini nostre qualiter idem ipse partim per ignorantiam, partim uero per suggestionem quorumdam hominum, quasdam uillas eiusdem monasterii sibi seruientibus in beneficium dedisset, que ad usum fratrum in eodem monasterio degentium olim deputate fuerant; et ob hoc uestimenta et sumptus necessarios eis pleniter ministrare non posset. Quamobrem idem ipse et omnis congregatio Sancti Martini petiit nostre conscriptionis auctoritatem sibi dari, per quam repulsa omnis occasio nostra concessione atque permissu easdem uillas in suum dominium idem abbas reuocaret, et tam ipse quam et successores eius eo modo eis debita  stipendia et uestimenta subministrare possent, quemadmodum temporibus predecessorum eius fratribus qui tunc temporis inibi consistebant ministrabantur. Quorum petitioni libentissime annuimus, et hanc nostre conscriptionis auctoritatem fieri eisdemque fratribus dare decreuimus, per quam decernimus atque iubemus ut memoratus abbas suique successores ad hoc easdem uillas in usum, dispositionem et ordinationem habeant, ut inde fratribus qui et presenti et futuris temporibus inibi Deo militauerint, sic pleniter uictualia et uestimenta ministrari faciant, quemadmodum temporibus genitoris nostri Caroli eis a Wulfado et Itherio huius monasterii abbatibus exhibita atque ministrata fuerunt. De ceteris uero uillis que in beneficium date sunt, iubemus ut tertia  pars de uolatilibus cum ouis eisdem fratribus ministretur. uolumus etiam atque eisdem fratribus concedimus, qui et presenti tempore inibi degere, et futuris temporibus ad inhabitandum et Deo seruiendum aggregari uoluerint: ut de omnibus que ad sepulcrum beatissimi patroni nostri S. Martini a Deum timentibus conferuntur, tertiam partem accipiant ad necessitates sibi consulendas, exceptis de his uestimentis et speciebus que ad sepulcrum illius, decoris et honestatis causa, perpetuo retinenda erunt. Cera autem et oleum ad luminaria in eadem ecclesia concinnanda decernimus ut retineantur. Statuentes ergo per hanc nostram auctoritatem precipimus, ut nullus prelatorum aut auctorum huius monasterii patroni nostri beatissimi Martini hanc nostram concessionem  atque statuta conuellere, aut nullum in modum immutare presumat, sed perpetuis temporibus inuiolabiliter ea conseruent et sibi conseruari faciant. Et ut hec nostre concessionis et constitutionis auctoritas firmum et inuiolabilem obtineat uigorem, manu propria subter eam firmauimus, et more nostro signaculo bulle insigniri iussimus.

Signum Ludouici serenissimi imperatoris.

Hirminmarus notarius ad uicem Theotonis recognoui.

Data XuIII Kalendas Decembris, anno, Christo propitio, 19 imperii domni Ludouici piissimi Augusti, indictione 11. Actum Turonis monasterio S. Martini in Dei nomine feliciter.



CLXXII.  [a 1Kb] PRO MAIORI MONASTERIO. 
[Ex Chartulario eiusdem monasterii, apud D. Bouquet., Recueil des hist., tom. Iu, pag. 583.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si illius amore, cuius munere ceteris mortalibus prelati sumus, loca diuino cultui consecrata congruis munificentie nostre beneficiis ad diuinum cultum  uberius exsequendum sustollimus, digne remunerationis premio nos a Domino remunerari fideliter credimus. Igitur omnium fidelium nostrorum, tam presentium quam et futurorum, industrie notum esse uolumus, qualiter dilecta coniux nostra Iudith Augusta suggessit nobis ut quamdam uillam, nomine Cambonem, que est in pago Blisense uel Dunense, monasterio S. Martini, quod est constructum in pago Turonico super ripam Ligeris, et uocatur Maior Monasterium, in quo idem ipse preclarissimus confessor Christi regulariter cum turma monachorum Domino militauit, per nostre conscriptionis auctoritatem concedimus [b 1Kb] ad emenda fratrum ibidem Deo famulantium uestimenta. Unde presentie nostre strumentum protulerunt, qualiter iamdudum ad memoratum  monasterium quedam Deo sacrata, Oda nomine, uxor Eodonis ducis per uenditionis titulum eamdem uillam cum suis appendiciis condonauerat. Cuius petitioni propter amorem et honorem ac uenerationem memorati patroni nostri beatissimi Martini libenter acquieuimus, et memoratam uillam Cambonem, quam in prescripto pago Blisense uel Dunense sitam esse diximus, cum his locellis que ad eam pertinere noscuntur, id est Galiaco, Bitarilias, uarennas, Culturas, uillam Aitardi, uel etiam cum terminis et omnibus rebus ad se pertinentibus, uidelicet basilicis, domibus ceterisque edificiis, uineis, siluis, terris, pratis, campis, pascuis, aquis aquarumue decursibus, molendinis, cultis locis et incultis, mobilibus rebus et immobilibus, ac seipsas mouentibus, cum  mancipiis et accolabus diuersi sexus et etatis, ad memoratum monasterium uenerandi confessoris Christi sancti Martini, quod constructum esse in memorato pago Turonico super ripam Ligeris diximus; ubi presenti tempore uenerabilis Theoto abbas Deo deseruientis congregationis pastor et rector esse cognoscitur, per hanc nostre largitionis auctoritatem donamus atque tradimus, ea uidelicet ratione ut perpetuo iure ipsius monasterii consistat ad emenda, ut prediximus, uestimenta fratrum ibidem Deo famulantium: et nullus fidelium nostrorum, uel etiam, Deo disponente, successorum nostrorum ullam habeat potestatem eamdem uillam, uel illa que ad eam pertinere noscuntur, de iure eiusdem monasterii abstrahendi uel diminorandi: sed, sicut supra insertum  est, memorata congregatio successoresque eorum ad id quod prefati sumus, de eadem uilla cum suis appendiciis, quidquid inde quolibet modo exigi potest, habeant potestatem faciendi, ordinandi, exigendi tam presentibus quam futuris temporibus, disponendi atque faciendi. Sed et si quis ex fidelibus imperii nostri eis ad huius rei necessitatem aliquid augere uel titulare placuerit, uolumus ut a nullo eis auferri liceat; quatenus eis liberius pro nostra successorumque nostrorum salute Domini misericordiam  implorare delectet. Et ut hec nostre donationis atque traditionis auctoritas perpetuum et inuiolabilem obtineat uigorem, manu propria subter eam firmauimus, et annuli nostri impressione signari iussimus.

Signum Ludouici serenissimi imperatoris.

Hirminmaris notarius ad uicem Theotonis recognouit.

Data XIII Kal. Decemb., anno, Christo propitio, 19 imperii domni Ludouici piissimi Augusti, indictione 10. Actum Caduppa uilla in Dei nomine feliciter. Amen.



CLXXIII. PRO ABBATIA uINCENTII APUD CENOMANOS.  
[Apud Baluz., Miscell., tom. I, pag. 84.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Omnibus fidelibus sancte Dei Ecclesie et nostris, presentibus scilicet et futuris, notum esse uolumus qualiter ad notitiam nostram de tribus cellis peruentum est, que una earum intra muros Cenomanis ciuitatis sita est et dicata in honore sancti Albini, relique uero due in suburbio memorate ciuitatis constructe, et altera earum in honore sancti uincentii, altera uero in honore sancti Audeni dicata habetur, quas presenti tempore Aldricus episcopus sub iure prescripte urbis possidebat, quod non iuste ad eamdem urbem, sed ad publicum nostrum pertinere deberent.  Ad quam causam diligenter per meliores et ueraciores homines circumquaque memorate urbis consistentes inquirendam nobisque renuntiandam destinauimus fidelem nostrum Widonem nomine; qui cum ad nos reuersus esset, retulit nobis, sicut relatione bonorum hominum circa fines memorate ciuitatis consistentium cum sacramenti assertione inuenerat, quod prescripte celle non ad publicum nostrum pertinebant, sed sub iure memorate Cenomanis ecclesie iuste et legitime esse deberent. Cumque ex memorati fidelis nostri Widonis relatione per omnia ita uerum esse cognouissemus, propter futuras occasiones et resultationes penitus repellendas et abiiciendas, complacuit nobis hoc nostre auctoritatis atque memorie conscriptum super huiuscemodi  factum conscribere, per quam precipimus atque iubemus ut repulsa omnino publica et iudiciaria potestate prefate celle perpetuo in iure memorate Cenomanis ecclesie consistant, easque memoratus Aldricus presul suique successores iure ecclesiastico habeant, teneant atque possideant, et inde faciant quidquid pro commodo uel utilitate memorate Cenomanis ecclesie faciendum esse decreuerint. Et ut hec nostre auctoritatis conscriptio firmior habeatur et a fidelibus nostris melius credatur et diligentius conseruetur, de annulo nostro subtus eam iussimus sigillari.

Hirminmarus notarius ad uicem Thetonis recognoui et subscripsi.


Data Iu Kal. Ianuar., anno, Christo propitio, 18 imperii Ludouici piissimi Augusti, indictione decima. Actum Cenomanis ciuitate in Dei nomine feliciter. Amen.



CLXXIu. PRO EADEM ABBATIA S. uINCENTII. 
[Apud Baluz., ibid.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si supplicationibus sacerdotum, quando pro suis uel ecclesiarum sibi commissarum necessitatibus aliquid nobis intimare uoluerint, aurem benigniter atque libenter accommodamus, eorumque iustas et  rationabiles petitiones ad optatum effectum peruenire facimus, non solum regiam atque imperialem consuetudinem in hoc exercemus, sed etiam eosdem sacerdotes ad Domini misericordiam pro nobis exorandam promptiores atque deuotiores facimus. Idcirco notum fieri uolumus omnium fidelium nostrorum, tam presentium quam futurorum, industrie qualiter cum nos de Aquitania reuerteremur et in urbem Cenomanis peruenissemus, Aldricus eiusdem urbis uenerabilis episcopus accedens ad aures nostras retulit nobis de quadam uilla que Brogilus uocatur et Nouauilla nominatur, que ante hos complures annos de iure eiusdem ecclesie cum appendiciis et omnibus ad se pertinentibus subtracta atque ad publicum nostrum redacta, moderno tempore  ab Heremberto uassallo nostro in beneficium data possideretur, et sic precedenti tempore de manibus rectorum predicte urbis eamdem uillam cum appendiciis et omnibus ad se pertinentibus elapsam esse. Sed cum nos ad rei ueritatem diligentius uestigandam fideles nostros Simonem presbyterum et uenerabilem abbatem et Hildemannum uassallum nostrum mitteremus, renuntiauerunt nobis per omnia ita uerum esse. Cumque eorum relatione memoratum beneficium Heremberti non ad publicum nostrum sed ad ius predicte ecclesie Cenomanis iuste pertinere cognouissemus, complacuit clementie nostre prefatum beneficium Heremberti, id est, forestem illam que Gauciacinsis dicitur, cum duabus forestulis que Douera et Tulpiacus uocantur, cum  edificiis in eadem constructis, que Brolius nominatur, necnon et Nouamuillam cum omnibus ad se pertinentibus, id est, Saluariam, Colonicam, Cauqueriolas curtem Herilauan. Fetrarias, uillarem Sauiniacum, Buxarias, in Monticellis capellam unam cum omnibus ad se pertinentibus, et in Caliniaco dimidium mansum, et in uincariis mansum unum, et in Cipido atque Belino eos quos iumentarios dicunt, cum redditione census quem singulis annis soluere noscuntur, id est, mel et ceram, et in Cabanido eos quos porcarios uocant, et eos qui in illa ruba que est contra orientem manere noscuntur, necnon et illos qui super fluuium qui dicitur Sartha consistere noscuntur, similiter et medietatem telonei  quod de illo porto annis singulis persoluitur, et quemadmodum sepedictus Herembertus memoratum beneficium cum omni integritate, sicut illa die sub iure nostre dominationis erat quando a largitione nostra ipsum beneficium accepisse constat, pro emolumento anime nostre memorato uenerabili Aldrico episcopo ad partem prescripte sue ecclesie reddere, ut in perpetuum in utilitates et usus eiusdem ecclesie Deoque in ea deseruientium pertineat. Idcirco suggerente atque rogante predicto uenerabili episcopo hanc nostre confirmationis atque redditionis preceptionem ei uel ad partem iam dicte urbis fieri iussimus, per quam decernimus atque iubemus ut nullus fidelium nostrorum de predicta uilla uel de his omnibus que ad prefata loca  pertinere noscuntur memorato uenerabili Aldrico episcopo siue successoribus eius ullo unquam tempore inquietudinem facere aut quamlibet calumniam ingerere presumat; sed liceat ei et successoribus eius quieto ordine memorata loca cum omnibus ad se pertinentibus iure ecclesiastico tenere et possidere, et quidquid pro opportunitate et commoditate prefate ecclesie exinde facere decreuerint, liberam in omnibus habeant potestatem faciendi. Ut autem hec nostra auctoritas perpetuam obtineat firmitatem, de annulo nostro iussimus sigillari.

Hirminmarus notarius ad uicem Theotonis recognoui et subscripsi.

Data uI Idus Ianuar., anno, Christo propitio, 17 imperii domini Ludouici piisimi Augusti, indictione  10. Actum Bes uilla in Dei nomine feliciter. Amen.



CLXXu. PRO EADEM ABBATIA S. uINCENTII. 
[Apud Baluzium, ibid.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si his qui Deo debitum exhibent famulatum quiddam honoris conferimus, et ad suum ministerium liberius exsequendum opem ferimus, hoc nobis procul dubio ad statum terreni regni corroborandum et ad eterne uite beatitudinem capessendam profuturum esse confidimus. Notum igitur esse uolumus omnibus fidelibus nostris, presentibus scilicet et futuris,  quia nos de Aquitania reuertentes, cum in urbem Cenomanis peruenissemus, quam Aldricus uenerabilis episcopus regere uidetur, clerici et Dei serui inibi consistentes in nostram aduenerunt presentiam, et conquesti sunt quod nonas et decimas , unde necessarios sumptus habere debebant, fideles nostri qui res Sancti Geruasii munere beneficiario possidebant, aut negligenter persoluerent, aut penitus reddere differrent; petieruntque et suppliciter deprecati sunt nos ut nostra imperialis potestas efficeret qualiter secundum antiquam consuetudinem et iussionem domini et genitoris nostri Caroli prestantissimi Augusti ac nostram pleniter de eisdem  rebus decime et none partibus prescripte ecclesie Sancti Geruasii et fratrum inibi consistentium pleniter et absque ulla dilatione persoluerentur, et edificia eiusdem ecclesie siue domus episcopalis ac fratrum inibi degentium refecte et restaurate fierent [a 1Kb] . Insuper humiliter flagitantes postularunt ut uillarum nomina ex quibus none et decime ad supradictam ecclesiam persolui debent in nostre auctoritatis precepto nominatim ascribi preciperemus, ne aliquo malo ingenio aut qualibet calliditate aut potentia alicuius diuitis uel potentis he uille uel he res a iure eiusdem ecclesie alienate futuris fierent temporibus aut none uel decime siue census uel restaurationes iam dicte ecclesie ablate fieri possent. Quorum deprecationes propter amorem  Dei libenter audiuimus, et sicut deprecati sunt, monasteria uel cellulas seu uicos uel uillas quas nostra largitione ex iure prefixe ecclesie nostri fideles habere dignoscuntur nominatim in hoc precepto inserere iussimus, ut futuris temporibus in iure et dominatione iam dicte ecclesie cum omni integritate permaneant: id est, monasterium Sancti Petri quod Bertranus episcopus edificauit, cum monasteriolo Sancti Martini in Ponteleuue, et monasteriolum Sancti uicturii, in quo ipse domnus uicturius corpore requiescit, et monasteriolum Sancte Marie quod est constructum intra murum ciuitatis et fluuium Sarthe, cum monasteriolo Sancti Ricomeri ultra fluuium Sarthe ad eum pertinente, et monasterium Sancte Scholastice, et monasteriolum Sancti  Germani ultra fluuium Sarthe, et monasteriolum uel synodochium Sancte Marie, in quo domnus Paduinus requiescit in corpore, et cellulam Sancti uicturii infra ciuitatem, et monasterium Sancti Carilefi, in quo ipse domnus requiescit in corpore, et monasteriolum Sancti Iuliani, in quo ipse requiescit in corpore, et monasterium Sancti Georgii, monasterium Illidi, et monasterium Tussiaco, et monasterium Sancti Ioannis et Sancti Trechii in Buxiolo: et monasteriolum Sancti Martini in Diablentico, et monasterium Sancte Marie in Aurionno, et monasterium Buxido, et cellulam Semiliaco, et monasterium Caladon. Hec omnia, sicut diligenter inquisitum habemus, cum omnibus ad se pertinentibus et in scriptis authenticis Sancti Geruasii inuenimus, ad  predictam ecclesiam sancti Geruasii iuste et legaliter pertinent. Ex quibus iubentes precipimus ut festiuitatibus illorum sanctorum in quorum memoriis ipsa cenobia dicata esse noscuntur, per singulos annos ad prefixam matrem et ciuitatis ecclesiam census ab ipsis qui eadem cenobia nostro beneficio tenent libenter ad opus episcopi uel fratrum ibi degentium et ad ipsam ecclesiam restaurandam et nunc et futuris temporibus persoluantur, et refectio canonicis Sancti Geruasii optima ab eodem abbate qui ipsum cenobium tunc temporis habere uidetur, in predicta festiuitate libenti animo fiat, sicut nostram gratiam et ipsa beneficia habere uoluerint; ut nobis  seu decessoribus uel genitoribus nostris propter ablationem uel minorationem harum rerum iam dicte ecclesie aliquod detrimentum aut periculum regni non accrescat, sed perennis temporibus sub iure eiusdem ecclesie permaneant. Diuitis [a 1Kb] enim canonicis omnibus et ecclesiis baptismalibus in predicte urbis parochia consistentibus, cuiuscunque iuris sint, census cunctos tam in oleo quam in cera siue denariis pleniter partibus prefate ecclesie, sicut in plenariis et breuiariis eiusdem matris ecclesie continentur, per singulos annos absque ulla contradictione aut mora persolui precipimus. De uicis uero publicis ac propriis uel uillulis iam dicte ecclesie, quas fideles nostri nostra largitione habent, omnino precipimus ut none et decime partibus  prescripte matris ecclesie ab eisdem fidelibus nostris libenter et pleniter persoluantur, et edificia eiusdem ecclesie siue domorum ad eam infra ciuitatem pertinentium reedificare uel restaurare faciant, id est, de uilla Tauida, de uilla Lugduno, de uilla Baladon, de uilla que Brogilus siue Nouauilla nuncupatur, de uilla Pradellis, de Murniaco, de uilla Guilis, de tertia parte de cella Sancti Almiri, de tertia parte de cella Sancti Ulfacii, et de tertia parte de cella Sancti Rigmiri, de uilla Boulido, de Angono, de Solemnis uilla, et uico et cella uirmero; et de uilla Apiliaco, et de Aldrino, et Clausido, de Nouiliaco, et Fanisnonia, et campo Sigirico, Luciaco, et monte, et de Commis cella Sancti Leodegarii, Angor, et Boulir, de uinogabron cum suis appendiciis,  et Ailino uico publico, et Bruslor et Sogonna uicis publicis, et Siluiaco, et de uilla uiliaco et Triciono, et Silgiaco, et Sabololio, et uinonio uico publico, et de uilla longua, et de uilla Campaniaco, et de Tonedralio, de Geneda uicis publicis, et de uilla Didas, et de Tredento, et uitlena, Taurimiaco, Calsano, et uillare de uerno et Adillanite et uigra, et Fontanas, et Sanmuro, et Brafialo, Folcaria, Domnoiorio, et partem de Fraxinido, Mandaria, Dirigeto, uillare de uerno, Clermicio et Camiliaco, de Traximarias, et Coxiaco uico publico, et uilla Antoniaco, de uilla Bonalfa, et de omnibus uillis que ad cellam Sancti Martini infra murum ciuitatis pertinent, et de Caugiaco uico publico, et de uilla Limbriaco, et uerincella, et uerniaco, et uilla  de Ferciaco, et de Ponciaco, de Cariliaco, Priliaco, de uigra, et de beneficio Hadingi, et de uillare et de ualle Bouonis, et de Breuiaco, et de Carbonariis, et de Ruiliaco, et de Sidrego, et de Paciaco portu super Garronam, et de Gaureco, et de cella que Longolin uocatur, et de Gaiureco, et de Floreco, et de uico Diablentico, et de cella Arciacas, et de uilla Camariaco, et Euiriaco, et Calla, et Commoriaco, et de uilla Andoliaco, et de uilla Griniaco, et Martiniaco, et Liuerolas, et Sisciaco, et de cella Domo regis et de pago Ardunense, in quo sunt manentes uille Sancti Geruasii, et de curte Busane, et de Nouiomo, et Scomoiaco, et Camiliaco, et Comaco, et  Corma, et Nouiomor, et Bostiliaco uicis publicis. Hec autem omnia que nominatim supra inserta sunt, ut iam dictum est, euidentius et diligentius inuestigatum habemus, et in authenticis eiusdem ecclesie scriptis ipsis clericis nonobstantibus reperimus, siue alias uillas que propter prolixitatem uel propter ignorantiam nominum uillarum in hoc precepto non sunt inserte, ad iam dictam ecclesiam iuste et legaliter pertinere; super quibus has nostre auctoritatis litteras fieri decreuimus, per quas statuentes omnibus qui in presenti tempore aut futuris temporibus ex memorate matris ecclesie beneficia assecuti sunt aut assequi potuerunt, precipimus ut de omnibus conlaborationibus terre, tam feni quam annone omnium generum, tam de sua dominatione  quam et de uassallorum suorum, de uiuericiis quoque et perdonato, de pastionibus et pascuariis, de herbaticis et pullis, de piscationibus et pastionaticis, id est, de glandeticis, de melle, et collaborationibus que in hortis sunt, de nutriminibus animalium et caseis qui fiunt, de uaccaritiis dominicatis; ac de omnibus redditionibus que ab hominibus memorate matris ecclesie recipiuntur, excepto hostilense, id est, de bubus et coniecto ad carros construendos. De his autem omnibus precipimus et censum legitimum et nonas et decimas annis singulis partibus prescripte matris ecclesie absque ulla marritione uel dilatione reddere, insuper restaurationes tam in prefixa ecclesia quam in domibus iuxta eam adiacentibus in tegumentis et restaurationibus  pro possibilitate rerum quas in beneficium exinde possidet facere non negligatis, si gratiam nostram et eadem beneficia unusquisque uestrum habere uoluerit. Prescripta uero beneficia uolo ut fideles nostri supradicto censu cum consensu et beneuolentia eiusdem ecclesie episcopi teneant usque dum illa cum eis que ex nostra datione habere uidentur mutare possimus et sepedicte ecclesie que iuste et legitime, ut inquisitum habemus, debentur, auxiliante Domino, restitui atque reddere mereamur. Et hoc omnibus uobis notum sit, quod si aliquis uestrum exstiterit qui hanc iussionem nostram aut contemnendo aut negligendo adimplere distulerit, quia uolumus atque precipimus ut prescripte urbis episcopus in iure eiusdem ecclesie sue in suam uel  canonicorum suorum potestatem uel dominationem easdem res reuocare faciat usque dum illi qui iam dicte ecclesie res uel beneficia nostra largitione habebant in nostram ueniant presentiam pro eadem negligentia atque contemptu rationes reddere. Et preuideat unusquisque ne illam ibi audiat sententiam, Qui negligit censum, perdat agrum, et per hanc auctoritatem, siue pro eorum negligentia uel contemptu ipsa perdant beneficia [b 1Kb] . Et ut hec iussio nostra uerius credatur et diligentius conseruetur, atque per omnia a uobis perficiatur et firmius futuris temporibus teneatur, de annulo nostro subter has litteras nostras iussimus sigillari.


Hirminmarus notarius ad uicem Theotonis recognoui et subscripsi.

Data II Kal. Ianuar., anno, Christo propitio, 19 imperii domni Ludouici piissimi Augusti, indictione 10. Actum Cenomanis ciuitate in Dei nomine feliciter. Amen.





CLXXuI. DIPLOMA LOTHARII PRO MONASTERIO uERONENSI. 
[Ughelli, Italia sacra, tom. u, pag. 717.]

In nomine Domini nostri Iesu Christi, Lotharius Augustus inuictissimi domini imperatoris Ludouici filius.

Quidquid enim in nostra uel procerum nostrorum presentia recto tramite secundum legem definitum fuerit, oportet nostris confirmare oraculis, ut iure  firmissimo maneat inconuulsum. Igitur notum sit omnium fidelium nostrorum, presentium scilicet et futurorum, sagacitati, quia cum missi nostri in Piscaria ad uniuersorum causas audiendas, et recte iudicia terminanda resedissent, ibique ueniens Leo abbas, et aduocatus Sancti Zenonis Garimbaldus nomine, unde idem Leo per ordinationem Rataldi uenerabilis episcopi esse uidebatur, interpellauisse Ragileusum, et Ragipertum aduocatos Goradi comitis, dicentes, quod pars prefati Goradi siluam que dicitur Hostilia, et pascua pertinentem, et iure S. Zenonis suo iure occupasse illicite et contra legem; quam rem dum prefati missi nostri per se minime definire potuissent, in nostram hanc pleniter deliberanda iussimus uenire presentiam. Qua de re dum  diligenti adhibita inuestigatione rei ueritatem inquireremus, detulit predictus abbas optatis [obtutibus] nostris precepta antiquorum regum, nec non et bone memorie aui nostri domini Caroli prestantissimi imperatoris, uerum etiam et auunculi nostri Pippini quondam gloriosi regis, dominique et genitoris nostri Ludouici serenissimi Augusti, que dum relegi fecissemus, comperimus iuste et rationabiliter pacta monasterii S. Zenonis in omnibus pascuorum, et capuli, seu decime, et omnem exactionem pertinere absque qualibet in parte aliquod redhibitionis debitum, saluo suo iure in integrum territorio, ubi Hostilia nuncupatur, cuius fines sunt, a Pado usque in campum Turmioni, et a fossa Lubia usque ad fossam  Regiam, et pollicinem iuxta castrum Reueri. Ideoque ad prefatum sanctum ac uenerabilem hos nostre auctoritatis apices fieri iussimus, per quos absque qualibet inquietudine abhinc in futurum nostra auctoritate teneat, iusteque fruendo possideat. Insuper retulit nobis Rataldus episcopus, cui prefatum monasterium nostra auctoritate ad regendum commissum erat, eo quod Goradus comes aliquas ei inferat contra causationes de quibusdam rebus, et mancipiis, que olim predecessor prefati Goradi,  uuluinus nomine, cum episcopo Brixiane Ecclesie Chuniberto nomine commutauerat, et e contra sibi placitam acceperat commutationem: que dum utilia post aliquot dies idem Rataldus uener episcopus prefate S. Zenonis Ecclesie esse cognouisset, datis in recompensatione pacti predicte Brixiane ecclesie congruentibus rebus, ac mancipiis a Petro quondam eiusdem ecclesie episcopo commutatis, pacti prenominate S. Zenonis ecclesie conquisiuit ad habendum: sed quia regie potestatis missus inter has defuerat commutationes pro huiusmodi occasionibus adimendis, ne ideo ab eadem ecclesia auferantur, quoniam legaliter absque regio misso non poterant commutari, hanc nostram auctoritatem super prefatas commutationes addere libuit, per quas iubemus sanum mansurum: sancimus ut nullus fidelium  sancte Dei Ecclesie nostrorumque, ab hinc in antea inde aliquam pacti sepe dicti monasterii S. Zenonis inferre presumat contrarietatem, sed liceat ei, ut iusto tramite acquisiuit, quiete rectoribus ecclesie ordinare atque disponere quidquid utilitas predicte dictauerit ecclesie. Si uero, quod futurum non credimus, aliquis dux, comes, aut cusiulibet administrationis, aut priuata persona contra omnia supradicta moliri aliquid presumpserit, seu infringere, uel corrumpere ex parte, aut ex toto tentauerit, sciat se compositurum mille mancusos auri obryzi, medietatem camere nostre, et medietatem iam dicto monasterio S. Zenonis, si aliqua contrarietatis uiolentia illata fuerit. Et ut hoc certissime credatur, et diligentius obseruetur, manu propria  roborauimus, et annuli nostri impressione insigniri iussimus.

Dructemirius subdiaconus atque not. ad uicem Hermenfredi scripsi.

Data XuIII Kal. Febr., anno, Christo propitio, imperii dom. Ludouici serenissimi imperat. 20, et Lotharii 11, indict. 11 [12]. Actum Mantue in palatio regis in Dei nomine feliciter. Amen.



CLXXuII. PRO MONASTERIO SANDIONYSIANO.  LUDOuICI IMP. PRAECEPTUM. Mintriacus in pago Parisiensi Hilduino abbati Dionysiano conceditur [a 1Kb] . 
[Apud Mabill., de Re diplom., pag. 541.]

In nomine Domini Dei et Saluatoris nostri Iesu Christi Ludouicus, diuina ordinante prouidentia, imperator Augustus.

Sollicitudine imperiali et Christiane religionis ardore ac cultus diuini studio permonemur pro uenerabilium locorum cogitare augmento et mansuro stabilimento, quoniam spiritualium premiorum est munificentia, cum Dei in Ecclesia piis et locis reuerendissimis a nobis Christo auspice potestate commissa  largitate promptissima festinatur concurrere: presertim cum nichil credamus minui ab reipublice iure, quoties donis imperialibus aliquid sanctis Domini  manu locupleti, ut imperialem condecet maiestatem, fuerimus largiti, eius precipue prouidentia illique potius alacri animo et deuotione debita conferentes, qui Sanctus sanctorum communem captiuitatem nostram redemit, et eos sanctificatos gratia coronauit, atque nostrum ipso auctore regnum, si iussis insistamus operibus, ad perpetuum promisit secundum potentiam suam transferre imperium. Tanto enim plus regis amplitudini res propensiori incremento  proficiunt, quanto ex eis studio pietatis locis uenerabilibus fuerit commodatum: quia ideo credita Domino miserante suscepimus, ut optima dispensatione eius omnipotentie non dubitentur restitui, et nos pro collatis possimus fiduciam adipisci in seculis superuenientibus premia eterna tenendi. A paterna equidem preuaricatione notum est humanum genus corporee mortis ultione multari. Quapropter qui certus est quandoque uenturus terminus et incertus formidatur euentus, in huius erumnose cecitatis ignorantia redimendum est tempus multis largitionibus, placandus est Dominus nostris oblationibus, et sancti eius conciliandi sunt nobis deuotis donationibus: quippe quoniam, etsi sepius beneficia  secularibus impensa negotiis digna minimis uicissitudine defraudantur, nullus pro certo est qui dubitet, quod ea que superno intuitu peraguntur, eterne uite remuneratione rependantur; etiam et apud seculum imperatoria religio elatis laudibus nullatenus deficit, cum Dei Ecclesia augmentationibus pro Christi amore nouorum operum ac donis uberrimis proficit. Idcirco notum esse uolumus omnibus sancte Ecclesie Dei fidelibus ac nostris, presentibus scilicet et futuris, quia uir uenerabilis Hilduinus abbas religiosus monasterii sancti apostolorum Principis, excellentissimorumque Christi martyrum Dionysii, Rustici et Eleutherii specialium protectorum nostrorum, ecclesiam ante pedes eorumdem beatissimorum martyrum, ad laudem  Dei ac Domini et Redemptoris nostri Iesu Christi, in honore sancte et inuiolate semper uirginis celi totiusque mundi regine, gloriosissime genitricis eiusdem Domini omnipotentis Marie, ac sancti Precursoris Christi, atque sanctorum Apostolorum, Martyrum quoque et Confessorum, uirginum, omniumque Domini electorum diuino respectu et supernorum ciuium ueneratione pro nostra, coniugis, etiam prolis, ac salute sua perpetua edificauit; in qua auxiliante Domine suoque laudabili studio laborante permulta et pretiosissima sanctorum pignora collocauit, ad quam ecclesiam gratia Saluatoris nostri inspirante plenissima deliberatione partem uille que Mintriacus dicitur, sicut Fredebaldus  quondam eam per nostram beneficium habuit, siue in eadem ipsa uilla, seu aliubi ad iam dictam portionem queque pertinentia fuerint, tam mancipia quam cuncta que eidem attinere legitime dignosci ualuerint, cum omni integritate per hoc auguste auctoritatis nostre preceptum Iesu Christo triumphatori nostro atque genitrici ipsius Domini Dei eterni, sancto denique Petro clauigeri ac sanctis pretiosissimisque Christi martyribus Dionysio, Rustico et Eleutherio, nec non omnibus sanctis Dei, quorum in eodem sacratissimo templo patrocinia tenentur cum honore recondita, pro presenti et perpetua nostra salute, coniugis atque prolis, siue imperii statu tradidi presentaliter in possessionem eternam, excepto ea que ad prefatam domum reuerendissimam de rebus ipsius matris Ecclesie una cum priuilegio  iam dicti uenerabilis uiri Hilduini nostris oraculis confirmare studuimus: qualiter ex ista proprietatis nostre datione et rebus, ut prediximus, confirmatis secundum ordinationem quam idem uir Domini consensu nostro in sua confirmatione disposuerat, pleniter uideatur adimpleri, ad luminaria scilicet exinde ibi prouidenda, et ornatum in ea congruum et dignum procurandum, uel quidquid in reparatione et emendatione sui necessarium fuerit peragendum; et ut in festiuitatibus, Purificatione uidelicet sancte Marie, ac die martyrii beatissimorum Petri et Pauli, et pro honore omnium Apostolorum et solemnitate gloriosissimi Christi martyris Sebastiani, atque in anniuersario nostro, et dilecte coniugis nostre Iudith, quando hoc Deus uoluerit,  ex iam dictis rebus monachi ipsius sancti cenobii in amore Dei omnipotentis et honore sanctorum ac nostra memoria refectionem habeant, semotis solatiis caritatis, que de rebus Ecclesie in solemnitatibus deputatis ad hoc nostra auctoritate confirmatis habebunt. Et in iisdem diebus iuxta possibilitatem ex his pauperum refectio fiat: quatenus sicuti pro predecessoribus nostris regibus fratres illius congregationis priuatorum beneficiorum commoditate speciales orationes more laudabili et quotidiano celebrare sunt soliti, sic pro hac nostra speciali benedictione, dum in corpore uiuimus, salutem, et post obitum eternam nobis benedictionem precibus satagant impertrare. Decernimus etiam per  potestatem Regis regum, qui nobis quantam uoluit potestatem misericorditer contulit, in cuius manu corda sunt regum, per interminationem et obtestationem eius futuri iudicii, nulli licere successorum nostrorum aut monasterii ipsius rectorum, uel alii cuilibet magne uel parue persone, hec que a nobis pia intentione tradita decreta et promulgata sunt, in quoquam conuellere, aut res ipsas in beneficium dare, uel ubi et ubi distrahere, siue pensiones aut exenia uel exactiones, redditus quoque seu functiones earum in suos suorumque usus, nec non quocunque ingenio, calliditate uel arte aliqua atque occasione in quamlibet aliam partem, nisi, ut prefati sumus, in utilitate ipsius sancte Ecclesie  et eleemosyne nostre augmento dispendere, et sicut sepe scripti fidelis nostri obsequio rationabili prouideri annuimus: sed sub specialis custodis, qui fidelis, religiosus, et regularis eidem diuino domicilio semper abbatis et fratrum electione deputabitur, dispensatione et ordinatione hec donatio nostra solerti sollicitudine procurata pro destinatis et debitis eterne retributionis obtentu fideliter conferatur. Successores nichilominus nostros obnixe deposcimus, ut sicuti ea que ipsi pro sua salute statuerint, a suis decessoribus uoluerint obseruari, ita hanc constitutionem nostram, quam pro prosperitate nostra, coniugis, et prolis, et statu imperii confirmamus, firma stabilitate inconuulsam manere, et fine tenus perpetuis temporibus inuiolatam conseruare procurent.  Ut uero pleniorem obtineat firmitatis uigorem, eam manu nostra subter firmauimus, et de annulo nostro sigillare iussimus.

Signum Ludouici serenissimi imperatoris.

Hirminmaris notarius ad uicem Theotonis recognoui et subscripsi.

Data decimo tertio Kalendas Februarii, anno, Christo propitio, decimo nono imperii domni Ludouici piissimi Augusti, indictione 11. Actum uern palatio regio in Dei nomine feliciter. Amen.



CLXXuIII. PRO SENONENSI S. COLUMBAE MONASTERIO. 
[Ex autographo, apud D. Bouquet., tom. uI.]


In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si petitionibus seruorum Dei iustis et rationabilibus diuini cultus amore fauemus, digne retributionis premio nos a Domino remunerari fideliter credimus. Idcirco nouerit omnium fidelium nostrorum, tam presentium quam et futurorum solertia, quia uir uenerabilis Sulpicius abbas monasterii S. Columbe martyris Christi, in quo ipsius et S. Lupi confessoris Christi corpora humata uenerantur, detulit obtutibus nostris quamdam auctoritatem immunitatis domni et genitoris nostri Caroli bone memorie piissimi Augusti, in qua erat insertum qualiter idem ipse et antecessores eius, reges uidelicet  Francorum, predictum monasterium, ob amorem Dei tranquillitatemque fratrum ibidem consistentium, sub plenissima tuitione et immunitatis defensione habuissent. Continebatur etiam in eadem auctoritate quod Lotharius et Dagobertus quondam reges eidem monasterio quasdam uillas concessissent, quarum uocabula sunt, Cersiacus et Grandis-Campus: easdemque uillas uel quidquid eo tempore iuste et rationabiliter predictum possidebat monasterium, idem domnus imperator per eamdem confirmauit auctoritatem, ut suo et successorum temporibus iure perpetuo a prelatis et agentibus ipsius monasterii possiderentur. Ob firmitatem tamen rei postulauit nos predictus Sulpicius abbas ut paternam  auctoritatem, propter reuerentiam memoratorum sanctorum, et eterne retributionis fructum, nostra confirmaremus auctoritate. Cuius petitioni libenter annuentes, postulata concessimus, et ea per hanc nostram auctoritatem confirmamus. Quapropter precipientes iubemus ut nullus iudex publicus, uel alia quelibet iudiciarie potestatis predita persona, in ecclesias, aut loca, uel agros, seu reliquas possessiones memorati monasterii, quas moderno tempore in quibuslibet pagis et territoriis infra ditionem imperii nostri iuste et legaliter possidet, uel que deinceps in iure ipsius sancti loci uoluerit diuina pietas augeri, ad causas iudiciario more audiendas, uel freda exigenda, aut mansiones uel paratas faciendas, aut fideiussores tollendos, aut homines ipsius monasterii,  tam ingenuos quam et seruos, super terram ipsius commanentes iniuste distringendos, aut, sicut in predicta auctoritate domni imperatoris continetur, consuetudinarios distringendos, aut teloneum tollendum, aut ullas redhibitiones aut illicitas occasiones requirendas, ullo unquam tempore ingredi audeat, uel ea que supra memorata sunt penitus exigere presumat. Sed liceat memorato abbati suisque successoribus res predicti monasterii sub immunitatis nostre defensione quieto ordine possidere. Et quidquid exinde fiscus sperare poterit, totum nos pro eterna remuneratione prefato monasterio concedimus, ut in alimonia pauperum et stipendia monachorum ibidem Deo famulantium perenniter proficiat in augmentis. De uillis uero superius nominatis, uel  de omnibus rebus presenti tempore iuste possessis, sic in ditione ipsius monasterii perpetuo permaneant, sicut in auctoritate domni et genitoris nostri uel predecessorum regum continetur: quatenus ipsos monachos, qui ibidem Deo famulantur, pro nobis et coniuge proleque nostra, atque stabilitate totius imperii nostri a Deo nobis concessi, eiusque clementissima miseratione per immensum conseruandi, iugiter Domini misericordiam exorare delectet. Hanc itaque auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris uerius credatur, et diligentius conseruetur, manu propria subter firmauimus, et annuli nostri impressione signari iussimus.

Signum Ludouici serenissimi imperatoris.


Maginarius notarius ad uicem Theotonis recognouit.

Data Iu Idus Iunii, anno, Christo propitio, 20 imperii domni Ludouici serenissimi imperatoris, indictione 11. Actum Wormatia ciuitate in Dei nomine feliciter. Amen.



CLXXIX. PRO MONASTERIO CORBEIAE NOuAE. 
[Apud Schaten, Annales Paderbornenses, p. 91.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Omnibus sancte Dei Ecclesie, nostrisque fidelibus,  presentibus scilicet et futuris, notum esse uolumus quomodo Corbeiense monasterium in Saxonia, propitiante Domino, cum consensu fidelium nostrorum, in honore S. Stephani protomartyris Christi deuotissima intentione fundauimus, et ibi competentia subsidia, queque pre manibus inuenimus, debita largitate predicto sanctificationis loco nostra in eleemosyna contulimus: insuper etiam, quia locum mercationis ipsa regio indigebat, monetam nostre auctoritatis publicam ultra ibi semper inesse Christo militantibus proficuam statuimus, quatenus cum omni integritate, absque ullius contradictione uel impedimenti occasione, locus ipse sanctitatis omnem inde reditum nostre auctoritatis publicum possideat, et utilitatibus monasterii perpetuis  temporibus multiplicatum nostrum hoc largitionis donum proficiat. Et ut fiduciali perpetuitate hec omnia auctoritatis nostre dona sibi potiatur et teneat, annuli nostri impressione subter roborando firmare decreuimus.

Signum Ludouici serenissimi imperatoris.

Hirminmarus notarius ad uicem Theogonis recognoui et subscripsi.

Data Kalend. Iunii, anno, Christo propitio, 20 imperii domni Ludouici piissimi Augusti, indict. 11. Actum Wormatia ciuitate in Dei nomine feliciter. Amen.



CLXXX. PRO EODEM MONASTERIO.  
[Apud Schaten, ibid., p. 92.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si liberalitatis nostre munere de beneficiis a Deo nobis collatis locis Deo dicatis aliquid conferimus, id nobis et ad nostram mortalem uitam feliciter transigendam, et ad eternam perpetualiter obtinendam, profuturum liquido credimus. Idcirco notum fieri uolumus omnium fidelium nostrorum, tam et presentium quam et futurorum, solertie, quia cum nos monasterium in Saxonia propitiante Domino cum consensu fidelium nostrorum in honore S. Stephani protomartyris Christi deuotissima intentione fundatum habuissemus, nomenque Noue Corbeie aptassemus,  atque ibi competentia subsidia queque pre manibus inueneramus debita largitate predicto sanctificationis loco in nostra eleemosyna contulissemus, Warinus quem in eodem monasterio abbatem prefecimus, suggerendo petiit celsitudini nostre, ut in memorato ducatu Saxonie locum prouideremus ubi sal fieri ad cibos monachorum in eodem monasterio per tempora degentium saliendos atque condiendos potuisset; quod et per hoc nostre auctoritatis preceptum in ducatu Budinisuelt, quantumcunque iuris nostri in illo sale, quod est super fluuium [Al. ms. uetus: nostri in illo et fonte qui est super fluuium] Wisera, erat in pago Logi. Per quod statuentes decernimus ut sub iure istius monasterii,  quantumcunque in eodem sale habere uisi sumus, perpetuo consistat, sicut diximus, ad necessitates seruorum Dei in memorato monasterio degentium fulciendas. Et ut hec nostre largitionis auctoritas firmior habeatur, de annulo nostro subter eam iussimus sigillare.

Maginarius notarius ad uicem Theogonis recognoui.

Data uI Idus Iunii [Al. ms. ueturs, uI Kal. Iunii], anno, Christo propitio, 20 imperii domni Ludouici serenissimi imperatoris, indict. 11, in Dei nomine. Amen.



CLXXXI. CeNOBIUM GLANNAFOLIENSE FOSSATENSI SUBIICITUR.  
[Baluz., Capitul., tom. II, pag. 1436, ex chartulario monasterii Fossatensis.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus.

Si petitionibus seruorum Dei iustis et rationabilibus diuini cultus amore fauemus, superna nos gratia muniri non diffidimus. Nouerit ergo omnium fidelium tam presentium scilicet quam futurorum solertia quod uenerabilis comes Rorigo nomine retulit serenitati nostre qualiter quoddam cenobium in pago Andegauo in loco qui dicitur Glannafolium, situm super fluuium Ligerim, quo uenerabile corpus sancti Mauri, patris Benedicti discipuli, iacet humatum, ubi olim ipse Deo dilectus tum sibi subiectis  multis fratribus sub sancta Regula deguit, destructum inueniens, admonitione diuina commotus, ob redemptionem sue anime, eumdem locum cum sua coniure Bilehilde assumpto labore restaurare et ad pristinum statum pro posse restituere curaret. Postmodum uero uenerabilem abbatem Engilbertum cenobii Fossatensis euocauit, eidemque et sibi subiectis fratribus commisit ut religio regularis de diuinis, sicut dudum, perpetuo conseruaretur. His ergo ita nobis patefactis, exhortatus est magnitudinis nostre excellentiam ut ipsum locum sub nostra suscipere dignaremur defensione et immunitatis tuitione, et quemadmodum ceteri abbates monachorum per imperium nobis diuinitus concessum consisitunt, ita et  illum cum abbate et monachis et rebus uel hominibus eidem monasterio iuste subiectis consistere faceremus, et per nostros imperiales apices abbati iamdicto Fossatensis cenobii cunctisque eius successoribus prouidentiam et dominationem atque subiectionem, ne a regularis ordinis tramite amplius decidat, habere concederemus. Cuius petitionem, quia rationabilem imo Deo amabilem esse cognouimus, libenter suscepimus, et sicut petiit, ita et concessimus. uolumus ergo ut predictus abbas siue rectores supradicti monasterii atque fratres Deo deuoti ipsius loci ipsum locum, de quo ratio agitur, uidelicet Glanna, perpetuo habeant, teneant atque possideant et gubernent, magnamque prouidentiam semper de eodem loco habeant, instantiam sue sollicitudinis  tam loco quam congregationi uigilanti curam omnibus adhibeant. Tales quoque ibidem preponant prouisores atque rectores, magistros et prepositos, quorum nutu atque dispositione cuncta secundum Dei uoluntatem atque secundum regulam sancti Benedicti interius et exterius perficiantur, et ad modum et similitudinem Fossatensis monasterii Christo Deo deuote famulentur, et in omnibus eam sectentur formam ut cunctis peculiaribus postpositis iuxta traditionem apostolicam cuncta possideant communia, ut sibi salutem mereantur perpetuam acquirere, atque semper dominationi, gubernationi et potestati unius abbatis subiiciantur ac obedientes existant. Et quoniam in iam dicto loco Fossatensi nemo mortalium, absque eis qui ibi in Christo militant,  nullam consuetudinem aut redhibitionem requirere nisi iniuste ualet, in simili ratione eumdem locum commandamus persistere. Cuncta autem que nunc habere noscuntur, uel deinceps iuste acquirere poterint, sub nostra defensione et immunitatis tuitione persistant. Et iubemus atque modis omnibus decernimus ut nullus nobis successor, non rex, non episcopus, non archidiaconus, non comes, non iudex publicus, uel quilibet ex iudiciaria potestate, quid quid ex his que ipsius loci sunt uel fuerint in sua dominatione redigere presumat, nec in ecclesias aut loca uel agros seu reliquas possessiones predicti monasterii, quas moderno tempore iuste et rationabiliter possidere uidetur in quibuslibet pagis et territoriis, quidquid ibidem propter diuinum amorem  collatum fuit, queque etiam deinceps in iure ipsius sancti loci uoluerit diuina pietas augeri, ad causas audiendas, uel freda exigenda, aut mansiones uel paratas faciendas, aut fideiussores tollendos, nec homines ipsius loci tam ingenuos quam et seruos, qui super terram ipsius residere uidentur, iniuste distringendos, nec ullas redhibitiones aut illicitas occasiones requirendas, ullo unquam tempore ingredi audeat, uel ea que supra memorata sunt penitus exigere presumat. Quidquid autem de rebus prefati monasterii fiscus sperare poterat, totum nos pro eterna remuneratione ipsi loco concedimus, ut perennis temporibus in alimoniam pauperum et stipendium monachorum ibidem Deo famulantium proficiat in augmentum, et semper habeat defensionsis  nostre regalis libertatem absque militari seruitio, a quo eumdem locum absoluimus per omnia. Et quandoquidem diuina uocatione supradictus abbas Engilbertus uel successores eius ab hac luce migrauerint, ille qui substitutus fuerit ei eamdem potestatem et dominationem possideat quam et predecessor suus, dum uixit, habuit. Precipientes ergo auctoritamus atque confirmamus ut nullus iudex, non imperator, non rex, non episcopus, non comes, aut iudiciaria potestas hoc nostre excellentie preceptum audeat uiolare; sed, hac uisa auctoritate, sicut sua uoluerit acta esse firma et stabilia, ita et hoc nostrum sinant factum manere inuiolatum; ita uidelicet ut sub hac ratione due conscribantur  membrane uno tenore, ut una sub theca sancti Mauri habeatur, et altera a predicto abbate Engilberto in Fossatensi cenobio conseruetur. Si quis autem insanus et Deo contrarius fuerit, qui hoc nostre auctoritatis preceptum uiolare presumpserit, a liminibus sancte Dei Ecclesie expulsus, et ab omnibus episcopis totius Gallie excommunicatus, a cetu Christi fidelium sit segregatus, et cum Caïpha et Pilato, Iuda quoque traditore Domini, penas eternas sustineat, atque cum principe demoniorum sedem gehennalem, cum a corpore eius anima exierit, sibi paratam inueniat. Ut ergo hec auctoritas obtineat firmitatem per secula industria [Forte, inconuulsam] huiusmodi manu firmantes propria, eam annulo nostro iussimus sigillari.


Signum Ludouici imperatoris.

Glorius notarius ad uicem Hugonis recognouit.

Data uIII Kal. Septembr., anno, Christo propitio, imperii domini Ludouici serenissimi imperatoris 20, indictione 11. Actum Aquisgrani palatio regio in Dei nomine feliciter. Amen.





CLXXXII. LOTHARII PRAECEPTUM PRO ECCLESIA ARETINA. 
[Ughelli, Italia sacra, tom. I, pag. 413.]

In nomine Domini nostri Iesu Christi Dei eterni, Lotharius, diuina ordinante prouidentia, imperator Augustus.

Quidquid diuini amoris ductu locis conferimus Deo deuotis, id ueris et eternis munificentiis respondendo  minime dubitauimus. Igitur notum sit omnibus fidelibus sancte Dei Ecclesie et nostris, presentibus scilicet et futuris, quia nos ad precationem Petri uen. Aretinensis Ecclesie episcopi, concessimus ad ecclesiam S. Donati, ubi ipse in corpore requiescit, et sedes episcopi esse dignoscitur, pro emolumento anime nostre, quamdam ecclesiam in honorem S. Petri constitutam, cum omnibus pertinentiis et adherentiis suis, sitam in loco qui dicitur Castellus in territorio Aretinense: eam uidelicet, quam pridem auunculo nostro Pippino glorioso regi, Barbatianus quondam presbyter, ex sua proprietate contulerat ad habendam, et presenti tempore Aliprandus presbyter sub annalem redditionem, et nostra munificentia habere dignoscitur, sed pro firmitatis gratia, ad  eumdem sanctum et uener. locum, hanc nostra auctoritate fieri iussimus, ut nullus quilibet uel quelibet publica persona, prefate eccl. uel rectoribus eius, ullo unquam tempore, de prefata ecclesia, cum omni pertinentia, uel adherentiis suis, ac pertinentiis, quamlibet presumat inferre molestiam, aut controuersiam, sed quiete et secure liceat eamdem ecclesiam, cum omnibus suis pertinentiis et adherentiis, rectoribus eiusdem possidere, atque secundum illius loci utilitatem, prout libuerit, regere atque disponere. Et ut hec auctoritas largitionis nostre pleniorem in Dei nomine obtineat uigorem, manu propria subter scripsimus, et annuli nostri impressione assignari iussimus.


Signum Lotharii imperatoris inuictissimi Augusti.

Protomus subdiaconus atque notarius scripsi.

Data II Nonas Octobris, anno, Christi propitio, 833, imperii D. Lotharii imperatoris 13, indict. 4, apud . . . . In Dei nomine feliciter.





CLXXXIII. PRO EPISCOPO ARETINO.  Acta controuersie inter Petrum episcopum Aretinum et uigilium abbatem monasterii S. Anthemii pro monasterio S. Petri de Axo, coram Agiprando Florentino aliisque episcopis et missis Lotharii I imperatoris, cum sententia pro episcopo Aretino.
[Apud Muratori, Antiquit. Italic. tom. u, p. 923.]

In Dei nomine per excellentissimo donno et piissimi et a Deo coronato Hlotario Augusto magno imperatore,  directi fuissemus nos Agiprandus [a 1Kb] sancte Florentine Ecclesie episcopus, seo Petrus sancte uoloterrensis Ecclesie episcopus, pro causa beati Donati Aretine Ecclesie, et Petroni episcopi eiusdem ecclesie, inquirendum inter ipsum Petronem episcopum, nec non et uigilius abbas ex monasterio sancti Antemi territorio Clusino. Et dum coniunxissemus Sena ciuitate, et resederemus nos in iudicio Domni Sena et Ecclesia, una cum uenerabilis Anastasius episcopus eiusdem ciuitati, seo Adelricus comes . . . . . . Walcari et . . . . . scauinus predicte ciuitatis, atque Dato, Cristiano, Alexandro, Odelfrido scauinis Aretine ciuitatis, simulque Ringo, Rodolfo scauinis uulterrunensis: hubi et nobiscum aderant Wilerus, et Anserum de Sena, Anseprand, Camarino, uassi  domni imperatoris, Ansiprand et Theudici germanis, Perisindo, et Lundifredi germanis, Angelo, Franciconus, Al . . . . . ciues Aritini, Guiprandus, uel reliquos plures homines habiles tam Franciscos quam et Langobardicos de singulis predicte ciuitatibus. Ibique ante nos omnes ueniens Petronem episcopum Aretine Ecclesie una cum Wileriud, et Agimundo filio bone memorie Tachiprandi de Sena, seo Agimundo filio bone memorie Ariprandi de Aritio, aduocati sui, causationem habentes contra predictum uigilius abbas ex monasterio sancti Antemi, sito ualle St . . . . . terretorio Clusino; seo Furuo . . . . . Senense, et Urso de Clusio, aduocati predicti monasterii et abbati: ceperunt his ipsi Willeriud et Agimundo dicere contra  predicti aduocati sancti Antemi: » Parte monasterii sancti Antemi . . . . . abbati, contra lege et malo hordine inuaserunt, et detinuerunt monasterio sancti Petri de Axso cum pertinentia sua: unde querimus, ut inter nos exinde iudicium detis, et iustitiam fieri faciatis ad parte sancti Donati, quia legibus sancti Donati pertinuit. « Ad contra responderunt ipse uigilius  abbas una cum Furuo, et Urso aduocatis suos: » ueritas est, quia habemus et tenemus predicto monasterio sancti Petri de Axso cum pertinentia sua, sed non contra lege, nec malo hordine, pro eo quod ecce preceptum sancte recordationis domni Caroli regi pre manibus habemus, qualiter pro sua mercis per locas designatas concessit Cugio illo, qui uocatur Ciciliano, ad parte sancti Antemi, et infra ipsas locus designatas ipso monasterio est constructum. « Et dum nobis suprascripti missi ipso precepto relegi fecissemus . . . . . in eum, qualiter domnus Carolus rex concesserat suprascripto Cugio ad parte sancti Antemi, per locas denominatiue designatas, et infra locas designatas quodquod concesserat denominatim concesserat. Sed minime ibidem continebat  de supradicto monasterio sancti Petri ad Axso, quod eum concessisset, sicut et reliquas, quod in eodem legebatur precepto. Et dum preceptum ipsum relectum fuisset, tunc ipse Wileriud et Agimundo aduocati dixerunt. » Certe precepto isto nec nobis, necque ad parte sancti Donati nulla impedit, quia quod concessit, nominatiue concessit. Et si tunc ipso monasterio domnus Carolus rex concedere uoluisset, nominatiue eum concessisset, sicuti et reliquas res et causas concessit. « Dictum est hoc. Tunc nos suprascripti missi et iudices interrogauimus ipso uigilio abbas, et suprascripto Aduocato eius, et dixerunt: » . . . . . . eorum ecce postquam precepto isto ad ista ratio nulla inpedit . . . . . . . tione, pro qua ratio aut ad parte sancti Antemi teneat, aut istius abbati. «  Tunc ipse abbas interrogatus dixit: » Certe domnus Carolus rex eum concessit in beneficio per suum preceptum Tanimundi quondam abbati, simulque et bone memorie Apollenaris abbati. Deinde eum postmodum mihi concessit in beneficio domnus Hludowichus, et Hlotarius imperatores nec non pro parte sancti Antemi. « Et dum taliter dixisset, interrogauimus eum, se precepta ipsorum imperatorum fuisset aut in successores eorum aut in parte sancti Antemi; et » certe minime in successores eorum fuerunt . . . . . . nisi solus in ambobus eorum personis, et mihi solus per beneficio est concessum, et nullum alio precepto exinde non habeo . . . . . de ipso Cugio. «

Hoc dicto et refutato, tunc ipse Petrus episcopus sepe dicte Ecclesie ostendit indiculum piissimi domni  Hlotharii imperatoris. Qui dum nobis relectum fuisset, continebat in ea, qualiter ipse domnus Augusto nobis Agiprandi et Petroni episcopi iniunxerat adque innotuerat, quod Petrus episcopus de Aritio eidem innotuerat, qualiter uigilius abbas, quando cellulam, que est constructa in onore sancti Petri  super fluui Axso, pertineret ad suum episcopatum, et ob nullam aliam occasionem eum teneret, nisi quod Apollenaris abba per beneficium regule habuisset. Ita ec fatentes ipse iam dictus episcopus, precepta et monimina se dixisset habere, pro quibus nobis per eundem indiculum precepit, ut eos pariter simulque cum eorum aduocatis uenire fecissemus, et subtiliter inuestigassemus, si uigilius abbas inde aliquam poterat hostendere firmitatem, per qua ad monasterium sibi commissum pertineret: sin autem hoc non inuenissemus, et se beneficii auctoritate reclamasset, tunc suum decretum et uoluntas iussioni, ut iam dicta monimina de ipso Petrone episcopo nobis presentare fecissemus. Et si inuenissemus quod ad predictum episcopatum pertinuisset, tunc  absque aliqua dilatatione eum reuestire fecissemus cum omnia ad iam dicta cellulam aspicientem sicuti et fecimus nobis ipse monimina hostendere. Tunc ipse Petrus episcopus una cum predictis aduocatis suis ostendit precepta et monimina. Primo iudicato ostenso et relecto continebatur qualiter tempore Liudprandi regis Luparcianus episcopus ante misso ipsius Liudprandi regi aduiquerat da Deodato episcopus monasterio sancti Petri ad Axso ad parte sancti Donati cum reliquas parrochias ecclesias baptismalis, sicut in ipso iudicato legetur. Post hoc hostendit preceptum predicti Liudprandi regi, quod cum relectum fuisset, continebatur quod ipso iudicato de ipso monasterio et parrochias confirmauerat per suum preceptum ad parte Aritine Ecclesie.  Alium quidem ostendit iudicato, qui significante declarabat qualiter iam dictum Liudprandi rex direxserat quattuor episcopos missos suos, pro predicta causa et monasterio atque parrochias determinandum; in eorum presentia et per eorum iudicio ipse Luparcianus episcopus conuiquerat da parte Senensis Ecclesie ad parte sue Aretine Ecclesie predicto monasterio sancti Petri ad Axso cum reliquas parrochias, sicut in ipso legebatur iudicato: ita et per preceptum simili modo ipse Liudprando rex ipsum iudicatum et monasterium cum ipse parrochias confirmauerat ad parte Aritine Ecclesie. Idcirco et ostendit breuilegium bone memorie Stefani pape urbis Rome, qualiter ad petitione Stauili quondam  episcopi Aritine Ecclesie per suum preceptum breuilegium confirmauerat ad partem Aritine Ecclesie tam predictas iudicatas de tempore Liutprandi regis, quam et predictas preceptora eiusdem Liudprandi regi, siue de iam memorato monasterio sancti Petri ad Axso, quam et de predictas parrochias, sicut in ipsas continebatur iudicatas et preceptoras. Quamobrem et ostendit breuilegium quod Leoni pape, qualiter et ipse per suum breuilegium et preceptum per petitionem quod Areperti sancte Aretine Ecclesie, et per consenso domni et piissimi Caroli imperatoris in suum sinodum pacificum, inter quod Andrea sancte Senensis Ecclesie episcopus, et ipsum Arepertum Aretine Ecclesie episcopum, et per suum confirmauerat preceptum ad parte Aretine Ecclesie  tam predictas parrochias, quam et supradicto monasterio sancti Petri ad Axso, sicut in ipsas continebatur iudicatas et preceptora a tempore Langobardorum emissas ad iam memorato Liudprando rex. Denique et ipse piissimus sancte et gloriose memorie domnus Carolus rex per suum preceptum confirmauit ipso precepto quod Leoni pape, et omnia, sicut superius adnotatum est, ad parte Aretine ecclesie, sicut . . . . dictas iudicatas, preceptora, et breuilegia continetur . . . . . . memoratas parrochias et monasterio, sicut a priscis temporibus conuicte . . . . Ecclesie. Ideoque et ostendit nobis preceptum domni Hludouici imperatoris Augusti, qualiter et ipse per suum preceptum confirmauerat tam ipsum preceptum gloriose memorie Caroli genitore suo, quam et ipsum Leoni  quondam pape, sicut et reliquas iudicatas et preceptoras sepe memoratas . . . . . . ad parte Aretine Ecclesie, siue de parrochias quam et predicto monasterio cum reliquas monasterias, sicut ad priscis temporibus conuictas, adque possessas fuerunt.

Iudicatas et preceptoras ostensas et relectas, sicut ab ordine superius declarauimus, tunc nos suprascripti missi et episcopi interrogauimus ipso uigilius abbas, et Furuo, et Urso aduocati eiusdem, ut si aberent aut preceptum uel iudicatum aut testem, uel qualibed factionem, quod ipse monasterio sancti Petri pertineret ad parte sancti Antemi, ita ostendere. Qui et ipsi partem una cum ipso Abbate refutauerunt et dixserunt: » Certe nec iudicato nec precepto, nec nulla factionem, necque per nulla rationem  non habemus, per quos ipso monasterio sancti Petri uel rebus ad eum pertinentibus contendamus, aut ad parte sancti Antemi defendere possumus, nisi ut prius dixsimus, quod per beneficio domni Hludouici et Hlottarii imperatorum eum habuimus. « Et cum taliter refutasserunt, diximus nos suprascripti missi ipsius abbati: » Certe per ista ratio eum tenere amplius non ualebis, quia domnus imperator nobis per iam dicto indiculum precepit, ut si tu firmitatem talem non ostendissit, quod ad parte monasterii tibi commissum pertenuisset, et nos per ipsas moniminas istius Petroni episcopi inuenissemus, quod ad episcopatum Aretine Ecclesie pertinuisset, absque ulia dilatione reuestiri fecissemus. Post hoc dictum, ideoque et pro satisfactione diligenter inuestigassemus  lege pro dictis causis ipsius abbati quod dicebam, quod post preceptora ipse parte sancti Donati et Aretine Ecclesie uestitura de ipso monasterio non fuisset.« Tunc nos suprascripti missi fecimus uenire ueraces, quas ipse Petrus episcopus nobis denominauit. Ita et ipsi laici omnes ad Dei Euangelia . . . . . . prefecimus . . . . . . interrogassemus de ipsa uestitura, et illi scirent, nobis certum dicerent ueritatem. Ita et ipsi sacerdotes coniurauimus eos in suum sacerdotium et fidelitatem, quas ad parte domni imperatoris iuratum habebant, ut quid uera exinde scirent, ueritatem ut et ipsi declararent de predicta uestitura. Qui et in primis omnium ueniens Gumprandus arcidiaconus Aretine Ecclesie, interrogatus a nobis  dixsit: » Bene scio et recordo, et ibidem fui, quando Anghelbertus misso domni Caroli regi reuestiuit Aripertum episcopum de monasterio sancti Petri sito Axso post confirmatione domni Leoni pape. Ita tempore preceptum hemissum eiusdem domni Caroli regi, et ipse Aripertus episcopus hordinaui in ipso monasterio abbates nomine Augustino, Arnicauso, Iohannis, Landoari. « Arcipresbiteri similiter dixserunt uanipert, Lucius senes homo, Romaldus, Lampertus omnes unanimiter una singulatim similiter testificati sunt, et dixserunt, sicut et Gumprandus arcidiaconus superius dixsit. Testimonias inquisitas et iudicatas, adque preceptoras relectas, et omnia ab ordine, qualiter superius declarauimus, et per ueram legem inquisita, et cognosocentem dum per  ueram legem inuenissemus ita, et iuxta iussione et indiculum piissimi domni imperatoris, quod ipse monasterio sancti Petri ad Axso, cum rebus ad eum pertinentibus pertineret a parte Aretine Ecclesie, iuxta ipsum indiculum et iussio domni imperatoris, fecimus nos ipsi missi ad . . . . . . reuestire ipsi aduocati Petronem, Willeradum, et Agimundo de ipso monasterio sancti Petri cum pertinentia sua ad parte Aretine Ecclesie. Proinde hanc notitiam fieri fecimus . . . . . . . .

. . . . . . . . . domnorum nostrorum Hludouici et Hlottarii imperatorum uigesimo et quartodecimo, mense Octobris, indictione duodecima.

    + Ego Agiprandus episcopus ex iussione domni  imperatoris hanc inquisitio feci et interfui.
    + Ego Petrus episcopus ex iussione domni imperatoris hanc inquisitio feci et subscripsi.
    + Ego Anastasius episcopus ibi fui.
    + Ego Adelrat comes ibi fui. 
    + Ego Ansprandus uassus domni imperatoris ibidem fui.
    + Ego Camarino uassu domni imperatoris ibi fui.
    + Ego Ringo ibi fui.
    + Ego Perirendo ibi fui.
    + Ego Gundifridi ibi fui.
    + Ego Aliprandus ibi fui.
    + Ego Urso scauino et uasso domni imperatoris ibi fui.
    + Ego . . . . . . scauino . . . . . .
    + Ego Tato scauino ibi fui.
    + Ego . . . . . . uassus domni imperatori interfui.
    + Ego Rodulpho ibi fui.







CLXXXIu.  PRO MONASTERIO uERONENSI S. ZENONIS.  Contra occupatores iurium eiusdem.
[Muratori, ibid., tom I, pag. 459.]

In nomine Domini nostri Iesu Christi Dei eterni, Lotharius Augustus inuictissimi domni imperatoris Ludouici filius.

Quidquid enim in nostra uel procerum nostrorum presentia recto tramite secundum legem diffinitum fuerit, oportet nostris confirmare oraculis, ut iure firmissimo maneat inconuulsum. Igitur notum sit omnium fidelium nostrorum, presentium scilicet ac futurorum sagacitati, quia cum missi nostri in Piscaria ad uniuersorum causas audiendas ac recta iudicia terminanda resedissent, ibique ueniens Leo  abbas, et aduocatus Sancti Zenonis Garibaldus nomine, unde idem Leo per ordinatione Rataldi uenerabilis episcopi esse uidebatur, interpellauerunt Ragileusum et Ragimpertum aduocatos Goradi comitis, dicentes, quod [a 4Kb] pars prefati Goradi siluam que  dicitur Hostilia, et pascua, pertinentia ex iure Sancti Zenonis suo iure occupasset illicite et contra legem. Quam rem dum prefati missi nostri per se minime diffinire potuissent, in nostram hoc pleniter deliberanda iussimus uenire presentiam. Qua de re dum diligenti adhibita inuestigatione rei ueritatem perquireremus . . . . . . . predictus abbas obtutibus nostris precepta antiquorum regum, nec non et bone memorie aui nostri domni Caroli prestantissimi imperatoris, uerum etiam et auunculi nostri Pippini quondam gloriosi regis, domnique et genitoris nostri Ludouici serenissimi Augusti. Que dum relegi fecissemus, comperimus iuste et rationabiliter parti monasterii sancti Zenonis in omnibus pascuarum et capuli seu decime, et omnem exactionem  pertinere absque qualibet in parte aliquid redhibitionis debitum saluo suo iure in integrum territorio, ubi Hostilia nuncupatur, cuius fines sunt a Pado usque in Caput Turnioni, et a Fossa Lubia usque ad Fossam Regiam et Pollicinem iuxta Castrum Reueri. Ideoque ad prefatum sanctum ac uenerabilem hos nostre auctoritatis apices fieri iussimus, per quos absque qualibet inquietudine ab hinc in futurum nostra auctoritate teneat, iusteque fruendo possideat. Insuper retulit nobis Rataldus episcopus, cui prefatum monasterium nostra auctoritate ad regendum commissum erat, eo quod Goradus comes aliquas ei inferat contra causationes de quibusdam rebus et mancipiis, que olim predecessor prefati Goradi uuluinus nomine cum episcopo Brixiane  Ecclesie Chuniberto nomine commutauerat, et e contra sibi placitam acceperat commutationem. Que dum utilia post aliquot dies idem Rataldus uenerabilis episcopus prefate sancti Zenonis Ecclesie esse cognouisset, datis in recompensatione parti predicte Brexane Ecclesie congruentibus rebus et mancipiis a Petro quondam eiusdem Ecclesie episcopo commutationis ordine parti prenominate sancti Zenonis Ecclesie conquisiuit ad habendum. Sed quia regie potestatis missus inter has defuerat commutationes, pro huiusmodi occasionibus adimendis, ne ideo ab eadem Ecclesia auferantur, quoniam legaliter absque regio misso non poterant commutari, hanc nostram auctoritatem super prefatas commutationes addere libuit, per quas iubemus, et mansurum sancimus,  ut nullus fidelium sancte Dei Ecclesie, nostrorumque ab hinc in antea inde aliquam parti sepe dicti Sancti Zenonis inferre presumat contrarietatem sed liceat ei, ut iusto tramite acquisiuit, quiete rectoribus ipsius Ecclesie ordinare atque disponere quidquid utilitas predicte dictauerit Ecclesie. Si uero, quod futurum non credimus, aliquis dux, comes, aut cuiuslibet administrationis, aut priuata persona contra omnia suprascripta moliri aliquid presumpserit, seu infrangere uel corrumpere ex parte, aut ex toto tentauerit, sciat se compositurum mille mancosos auri obryzi, medietatem camere nostre, et medietatem iam dicto monasterio, etc.


Dructemirus subdiaconus atque notarius ad uicem Hermenfredi scripsi.

Data XuIII Kalendas Februarii, anno, Christo propitio, imperii domni Ludouici serenissimi imperatoris 20 et Lotharii 11, indictione 11. Actum Mantua palatio regio in Dei nomine feliciter. Amen.





CLXXXu. PRO MONASTERIO SANCTIMONIALIUM TICINENSIUM DODOSI. 
[Apud Muratori, ibid., t. u, p. 531.]

In nomine Domini nostri Iesu Christi Dei eterni, Lotharius Augustus inuictissimi domni imperatoris Ludouici filius.

Cum petitionibus seruorum et ancillarum Dei iustis et rationalibus diuini cultus amore fauemus, superni  muneris donum nobis a Domino impertiri credimus. Idcirco notum sit omnium sancte Dei Ecclesie presentium et futurorum solertie, qualiter Asia uenerabilis abbatissa ex monasterii Dodosi, quod est situm intra muros ciuitatis Papie, nostram petiit clementiam obnixe, ut eumdem monasterium una cum omnia sibi pertinentia sub nostra emunitatis tuitione ac defensione ob amorem Dei et reuerentiam sancti loci illius preciperemus. Cuius petitionem libenter acquieuimus, et ita ut petiit concessimus, atque per hoc nostrum imperiale preceptum confirmauimus. Quapropter precipimus, ut nullus, etc. Sed liceat memorate abbatisse, successoribusue suis res predicti monasterii sub immunitatis defensionis nostre quiete et ordine possidere, et quidquid  exinde fiscus noster sperare poterat, totum nos pro eterna remuneratione prefato monasterio concedimus, ut in alimonia ancillarum Dei ibidem sub regula sancti Benedicti Deo famulantium, etc. Meramnum quoque uenerabilem abbatem in eodem loco constituimus inspectorem, quatenus diebus uite sue studio in omnibus regula ibi exsequatur sancti Benedicti, etc.

Signum Lotharii gloriosissimi Augusti.

Luithcasus ad uicem Ermenfredi recognoui.

Data Xu Kalendas Maias, anno, Christo propitio, 21 imperii domni Ludouici serenissimi imperatoris, regnique Lotharii gloriosissimi Augusti in Italia 11, indictione 11.

Actum Papia ciuitate, palatio publico.





CLXXXuI. PRO MAXENTIO PATRIARCHA AQUILEIENSI. 
[Apud Muratori, ibid., t. u, p. 977.]

In nomine Domini nostri Iesu Christi Dei eterni, Lotharius Augustus inuictissimi domini imperatoris Ludouici filius. Si erga loca diuinis cultibus mancipata propter amorem Dei, eiusque in eisdem locis famulantibus beneficia opportuna largimur, premium nobis apud Dominum eterne remunerationis rependi non diffidimus. Igitur notum sit omnibus fidelibus sancte Dei Ecclesie et nostris, presentibus scilicet et futuris, quia adiens serenitatem nostram uir uenerabilis Maxentius Aquileiensis Ecclesie Patriarcha [a 1Kb] ,  que est sancte Dei genitricis Marie, et sancti Petri principis apostolorum, seu et sancti Marci constructa, detulit nobis quasdam preceptiones auctoritatum domni et genitoris nostri Ludouici prestantissimi imperatoris, in quibus continebatur eo quod bone memorie Carolus piissimus Augustus, idemque domnus et genitor noster, prefatam Ecclesiam cum cellulis, et rebus sibi subiectis, sub inmunitatis sue defensione consistere fecissent, et quod licentiam dedissent eiusdem ciuitatis clero et populo secundum canonicam institutionem de pontifice sibi eligendo et in prefata sede substituendo. Continebatur etiam in eisdem ab eis sancitum, ut nec homines eiusdem Ecclesie de annona et peculio suo decimam in partem fisci darent, nec de peculio  ipsius Ecclesie, quod ad partes Istrienses in pascuis mittebantur, ullum soluerent herbaticum; et quod a prefate Ecclesie hominibus mansionaticus uel fodorus nullatenus acciperetur uel exigeretur, nisi quando eorum, aut filii sui, aduentus ad eamdem fieret ciuitatem, uel quando presidium illic propter inimicorum insidias arcendas poneretur. Pro firmitatis namque studio postulauit nobis idem uenerabilis patriarcha, ut morem predecessorum sequentes, nostram etiam auctoritatem circa ipsum sanctum locum fieri decerneremus. Cuius petitioni ob amorem Dei et anime nostre salutem libenter annuimus, et hoc nostre auctoritatis preceptum circa ipsum sanctum locum fieri censuimus. Per quod constituimus atque perenniter firmum fore uolumus, ut memorate  ciuitatis clerus et populus licentiam habeant secundum institutionem canonicam eligendi sibi pontificem. Precipimus etiam atque iubemus, ut nemo fidelium nostrorum, uel quislibet exactor, aut aliquis ex iudiciaria potestate, nec de peculio prefate Ecclesie herbaticum, nec de annona et peculio hominum ipsius Ecclesie decimam, nec ab eis mansionaticus aut fodorus penitus accipere, uel exigere presumant, nisi forte quando noster, aut alicuius filii nostri, illic fuerit aduentus, uel quando illic presidium positum fuerit ad inimicorum infestationem propellendam. Sed et nullus quilibet ex fidelibus nostris, uel iudex publicus in monasteria prefate Ecclesie subiecta, et xenodochia et ecclesias  parochiales, ac titulos earum, uel ceterorum possessiones, quas moderno iuste et rationabiliter in quibuslibet pagis et territoriis infra ditionem Imperii nostri memorata tenet uel possidet Ecclesia, tam ex munere regum uel ducum quamque ex cellatione ceterorum fidelium, nec non et ex oblationibus, emptionibus, et commutationibus, uel in eas res quas deinceps a catholicis uiris collate fuerint Ecclesie, ad causas audiendas, uel freda aut tributa exigenda, aut mansiones uel paratas faciendas, aut fideiussores tollendos, nec homines ipsius Ecclesie  tam ingenuos quam seruos super terram eiusdem commanentes distringendos, nec ullas redhibitiones, aut illicitas occasiones requirendas, ullo unquam tempore ingredi audeat, uel ea que supra memorata sunt, penitus exigere presumat. Sed liceat prefato pontifici, suisque successoribus res predicte Ecclesie sub immunitatis nostre tuitione quieto ordine possidere, et nostro fideliter parere imperio, atque pro incolumitate nostra, coniugis, ac prolis, uel totius imperii a Deo nobis collati, atque per immensum conseruandi stabilitate una cum clero et populo sibi subiecto, Dei misericordiam iugiter exorare, et quidquid de rebus prefate Ecclesie fiscus exigere poterat, in integrum predicte concessimus Ecclesie; ut nostris futurisque temporibus in eodem loco  ibidem Deo famulantibus, ad Dei seruitium peragendum, augmentum et supplementum fiat. Hanc uero auctoritatem, ut pleniorem in Dei nomine obtineat uigorem, et a fidelibus sancte Dei Ecclesie et nostris uerius certiusque credatur, manu propria subter firmauimus, et annuli nostri impressione signari iussimus.

Signum Lotharii gloriosissimi Augusti.

Liuthardus ad uicem Ermenfredi recognoui.

Data II Kalendas Decembris, anno, Christo propitio, imperii domni Ludouici serenissimi imperatoris 20, regnique Lotharii gloriosissimi Augusti in Italia 13, indictione 11.

Actum Papia ciuitate, palatio publico, in Dei nomine feliciter. Amen.



CLXXXuII. PRAECEPTUM LUDOuICI GERMANICI PRO GOSBERTO ABBATE S. GALLI. 
[Apud Neugart., Codex Alemannicus, pag. 212.]

In nomine sancte et indiuidue Trinitatis, Ludouicus, diuina fauente gratia, rex.

Si erga loca diuinis cultibus mancipata propter amorem Dei eorumque in eisdem locis sibi famulantibus beneficia opportuna largimur, premium nobis apud Dominum in eterna beatitudine recipere confidimus. Quapropter comperiat utilitas atque industria omnium fidelium nostrorum, presentium scilicet et futurorum, quia uir uenerabilis Gozbertus  abbas ex monasterio Sancti Galli, quod est situm in pago Turgange, super fluuium quod dicitur Petrosa, detulit excellentie nostre quedam precepta aui nostri Caroli imperatoris, nec non domini et genitoris nostri Ludouici Augusti; in quibus continebatur insertum, qualiter Sidonius Constantie urbis episcopus, nec non et Ioannes predicti monasterii abbas, propter futuram dissensionem uel quietem monachorum inter se statuissent ut annis singulis partibus eiusdem sedis abbates ipsius monasterii Sancti Galli unciam auri, et caballum unum, ualentem libram  unam, persoluerent, et nichil amplius episcopi prefate ciuitatis de rebus iam dicti monasterii exigerent, et liceret eosdem monachos secure uiuere absque alicuius infestatione, uel rerum suarum diminoratione. Et postea auus noster, atque dominus et genitor noster, eamdem constitutionem, ut in futurum rata maneret, oraculis suis confirmarunt, et quod idem genitor noster predictum monasterium S. Galli, cum monachis ibidem Deo militantibus, et cum rebus et hominibus, ad se iuste et legaliter aspicientibus, uel pertinentibus, sub sua constituisset defensione, et immunitatis tuitione. Et quando diuina uocatione abbas ipsius monasterii ab hac luce migrasset, licentiam haberent, secundum regulam Sancti Benedicti, eligere abbatem, et nulla dona exinde  regibus darent, nisi forte abbates qui per tempora fuerint, gratis obtulerint. Sed nec quilibet pontifex ultra quam in electione eorum, et constitutione genitoris nostri comprehensum est, oppressor uel exactor existere deberet, sed si certa necessitas, aut pie deuotionis uoluntas eumdem uenerabilem locum episcopo adire necessum fuerit, cum discreto numero hominum, ne idem monasterium grauetur, honeste ueniat, et quidquid agendum est, eadem placita Deo honestate peragat, moxque domum redeat. Sed ut supra nominata constitutio et confirmationes predictorum Augustorum perpetuis temporibus inconuulsa manerent, predictus abbas precibus quibus ualuit nostram obsecrauit clementiam, ut super easdem confirmationes nostram etiam iungeremus auctoritatem.  Cuius petitioni propter diuinum amorem libenter aurem accommodauimus et hanc auctoritatem confirmationis nostre circa ipsum monasterium eiusque rectores fieri iussimus, per quam decernimus atque iubemus, ut  inspectas auctoritates aui et genitoris nostri, sicut per eas plenius declaratur, ita omni tempore, absque alicuius infestatione aut contrarietate, Domino annuente, perpetuo inconuulsum permaneat. Et [ut] nullus iudex publicus, aut quilibet superioris aut inferioris ordinis reipublice procurator, in ecclesias aut loca, uillas uel agros, seu reliquas possessiones memorati monasterii, quas moderno tempore infra regnum diuinitus nobis collatum, iuste et rationabiliter possidet, uel que deinceps diuina pietas ibidem augeri uoluerit, ad causas iudiciario  more audiendas uel freda [a 1Kb] exigenda, aut mansiones uel paratas faciendas aut fideiussores tollendos,  aut homines ipsius monasterii, tam ingenuos quam et seruos, super terram ipsius commanentes irrationabiliter distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt, penitus exigere presumat. Sed liceat memorato abbati suisque successoribus res predicti monasterii cum omnibus sibi subiectis, et rebus uel hominibus ad se iuste inspicientibus uel pertinentibus, sub tuitionis atque immunitatis nostre defensione, remota totius iudiciarie potestatis inquietudine, quieto ordine possidere, et nostro fideliter parere imperio [b 1Kb] , et quandoquidem diuina uocatione supradictus abbas uel successores eius obierint, quandiu ipsi monachi inter se tales inuenire potuerint  qui ipsam congregationem secundum regulam sancti Benedicti regere ualeant, per hanc nostram auctoritatem et consensum et secundum quod in auctoritate genitoris nostri continetur, licentiam habeant eligendi abbatem, quatenus monachi ibidem Deo famulantes pro nobis et stabilitate regni nostri Domini misericordiam iugiter exorare ualeant. Hec uero auctoritas ut per diuturna tempora inuiolabilem obtineat firmitatem, manu propria subter firmauimus, et annuli nostri impressione signari iussimus.

Signum Ludouici gloriosissimi regis.

Adalleodus diaconus ad uicem Grimaldi [c 1Kb] recognoui.

Data XIu Kal. Nouemb., anno, Christo propitio, primo regni domini Ludouici regis in orientali Francia,  indictione 12. [d 1Kb] Actum Franconofurt [e 1Kb] palatio regio in Dei nomine feliciter. Amen.



CLXXXuIII. PRO MONASTERIO CORBEIAE NOuAE. 
[Apud Schaten, Annales Paderborn., 94.]

In nomine Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si liberalitatis nostre munere de beneficiis a Deo nobis collatis, locis Deo dicatis aliquid conferimus, id nobis et ad mortalem uitam feliciter transigendam, et ad eternam perpetualiter obtinendam profuturum speramus. Idcirco notum fieri uolumus omnium fidelium nostrorum, tam presentium quam  futurorum, sagacitati, quia petente Warino uenerabili abbate, qui monasterium quod dicitur Noua  Corbeia nostra concessione in regimine habere dignoscitur, complacuit celsitudini nostre quamdam cellam iuris nostri uocatam Meppiam, que est constructa in pago Adegrindo, memorato monasterio per hanc nostram auctoritatem tradere, ut perpetuo sub eius ditione cum omnibus ad se pertinentibus consistat: Hanc, ut diximus, cellulam sub integritate cum omnibus rebus ad se pertinentibus et aspicientibus, id est, basilicis, domibus ceterisque edificiis, terris, pratis, siluis, cultis locis et incultis, mobilibus rebus et immobilibus, mancipiis diuersi sexus et etatis, memorato monasterio subditam esse facimus, atque per hanc nostram auctoritatem ita condonamus et tradimus, ut in iure eiusdem ac monachorum ibidem per tempora Deo seruientium in  diuersis necessitatibus ad diuinum cultum propensius exsequendum absque cuiuslibet diminutione ac retractatione permaneat, et nullus fidelium nostrorum ab eorum dominatione et potestate eam quoquo modo auferre, aut in aliam quamlibet partem quacunque occasione transferre presumat, sed liceat memorato abbati, eiusque successoribus, ac monachis in memorato monasterio per tempora degentibus iam dicta cella cum omnibus ad eam pertinentibus ad Dei ac Domini nostri Iesu Christi famulatum diligentius peragendum uti absque cuiusquam contrarietate, et quecunque ad suos in Domini nostri Iesu Christi militia usus et necessitates pertinent adornare, disponere iusteque efficere, quatenus pro nobis, coniuge proleque nostra, et pace ac stabilitate  totius imperii a Deo nobis commissi alacrius eos indesinenter Domini misericordiam exorare delectet. Et ut hec nostra auctoritas inuiolabilem et inconuulsam obtineat firmitatem, manu propria ascripsimus, et annuli nostri impressione assignari iussimus.

Signum Ludouici serenissimi imperatoris.

Hirminmarus notarius ad uicem Hugonis recognoui et subscripsi.

Data uII Idus Decembr., anno, Christo propitio, 21 imperii domni Ludouici piissimi Augusti, indictione 12. Actum Blanciaco in nomine Domini feliciter. Amen.



CLXXXIX. PRO EODEM MONASTERIO.  
[Apud Schaten, ibid., p. 97.]

In nomine Domini Dei et Saluatoris nostri Iesu Christi, Ludouicus diuina repropitiante clementia imperator Augustus.

Si liberalitatis nostre munere de beneficiis a Deo nobis collatis, locis Deo dicatis quiddam conferimus, id nobis et ad mortalem uitam feliciter transigendam, et ad eternam perpetualiter obtinendam profuturum liquido credimus. Idcirco notum fieri uolumus omnium fidelium nostrorum, tam presentium quam et futurorum, solertie, quia complacuit serenitati nostre, quasdam uillas iuris nostri, sitas in Angariis, in Logni, quarum uocabula sunt Sulbichi et Hemlion, monasterio quod  dicitur Noua Corbeia, ubi presenti tempore Warinus uenerabilis abbas pastor et rector esse dignoscitur, sub integritate per hanc nostram auctoritatem delegare, ut nostris et successorum nostrorum temporibus in ditione eiusdem monasterii perpetualiter consistant, ad stipendia monachorum inibi constitutorum, et necessitates eiusdem monasterii procurandas atque subleuandas. Has, ut diximus, uillas cum omnibus rebus, appendiciis et terminis suis, et cum omnibus ad se pertinentibus, id est, domibus ceterisque edificiis, terris, pratis, siluis, campis, pascuis, aquis, aquarumue decursibus, cultis locis et incultis, mobilibus rebus ac se ipsas mouentibus, mancipiis diuersi sexus ac etatis, predicto monasterio concedimus atque confirmamus, ut ab hac die in futurum,  sicuti dictum est, in iure et potestate ipsius perpetuo permaneant, absque cuiuslibet comitis, uel publici iudicis, aut cuiuslibet persone contradictione uel refragatione. Et ut hec nostre donationis atque concessionis auctoritas inuiolabilem et inconuulsam obtineat firmitatem, manu propria subter eam firmauimus, et annuli nostri impressione assignari iussimus.

Signum Ludouici serenissimi imperatoris.

Hirminmarus notarius ad uicem Theogonis recognoui et subscripsi.

Data Idus Maii, anno, Christo propitio, 21 imperii domni Ludouici piissimi Augusti, indictione 12. Actum Aquisgrani palatio regio in Dei nomine feliciter. Amen.



CXC. PRO ECCLESIA GERUNDENSI. 
[Florez, España sagrada, tom. XLIII, pag. 375, ex archiu. episcopii Gerundensis.]

In nomine Domini Dei et Saluatoris nostri Iesu Christi, Ludouicus, diuina propitiante clementia, imperator Augustus.

Si erga loca diuinis cultibus mancipata propter amorem Dei eiusque in eisdem locis inibi Deo famulantibus beneficia opportuna largimur, premium apud Dominum eterne remunerationis nobis rependi non diffidimus. Igitur notum esse uolumus omnium fidelium nostrorum, tam presentium quam et futurorum, industrie, quia uenerabilis Wimer sancte  Gerundensis Ecclesie episcopus nostram adiens celsitudinem petiit ut memoratam sedem cum uillis et hominibus a domno et genitore nostro Carolo aliisque deuotis hominibus eidem sedi collatis, quas nunc possidere dignoscitur, id est, in pago Empuritano uillam nuncupatam Olianus cum suis terminis, et uillam uocantem Cacauianus, ac uillarem antiquum Celsianum, cum uillula noua, quam uocant uellosos, cum castello suoque termino, et in pago Gerundense medietatem de uilla Mollero, et Milliasam uillam, ceterasque res quas a longo tempore inibi possidere dignoscitur, simul cum tertia parte de pascuario, et teloneo de ipso pago, aliasque uillas, quarum uocabula sunt Castellum fractum,  et Parietes Ruffini, cum tertia parte de pasquario et teloneo de ipso pago, et uilla que est in pago Bisuldunense, et uocatur Bascara, cum suis uillaribus et suo termino, nec non et Arcas, et uillarem uocantem Spedulias, et alium uillare quod est infra memoratarum uillarum terminos. uillas etiam alias que uocantur Crispianus et Miliarias, cum tertia parte de pascuario et teloneo de ipso pago propter infestationem maleuolorum hominum sub nostra tuitione et immunitatis defensione constituissemus. Cuius petitioni annuentes propter amorem Dei memoratam sedem cum supradictis uillis presenti tempore in iure eius consistentibus sub nostra tuitione constituimus, et hanc nostram auctoritatem circa eamdem sedem fieri decreuimus, per quam  decernimus ut nullus iudex publicus, uel quilibet ex iudiciaria potestate maior minorque predicta persona in ecclesias aut loca, uel agros seu reliquas possessiones memorate sedis, quas moderno tempore infra ditionem imperii nostri legaliter possidet, uel que deinceps in iure ipsius loci diuina pietas augeri uoluerit, ad causas iudiciario more audiendas, uel discutiendas, aut freda exigenda, aut mansiones uel paratas faciendas, aut fideiussores tollendos, aut homines ipsius Ecclesie contra rationis ordinem distringendos, nec ullas redhibitiones uel illicitas occasiones ullo unquam tempore ingredi audeat, uel ea que supra memorata sunt penitus exigere, aut undecunque modo legaliter uestituram habet abstrahere presumat; sed liceat memorato  episcopo suisque successoribus res predicte Ecclesie cum omnibus que possidet quieto ordine possidere, et nostro fideliter parere imperio, et pro nobis, ac coniuge, filiisque ac toto populo Christiano nobis commisso Domini misericordiam iugiter exorare. Et ut hec auctoritas confirmationis nostre per curricula annorum inuiolabilem atque inconuulsam obtineat firmitatem, manu propria subter firmauimus, et annuli nostri impressione signari iussimus.

Signum serenissimi imperatoris Ludouici.

Maginarius ad uicem Hugonis recognouit et subscripsit.


Data quarto Nonas Decembris, anno, Christo propitio, uicesimo primo imperii domni Ludouici serenissimi imperatoris.



CXCI. PRO MONASTERIO CAMPIDONENSI. 
[Neugart., Codex Alemannicus, pag. 217.]
[a 1Kb]

Diploma Ludouici Pii quo » monasterium cuius uocabulum est Capidona [b 1Kb] , ubi presente tempore uir uenerabilis Tatto abbas pastor et rector esse dignoscitur, quod rebus pauperrimum est [c 1Kb] , et non modica pars monachorum in eo ad Deo deseruiendum collocata habetur, sub suo mundiburdio et defensione « constituit, et ab omnibus publicis functionibus aliisque oneribus immune declarat.

Signum domini Ludouici piissimi imperatoris.


Hirminhardus [d 1Kb] notarius ad uicem Hugonis recognoui et subscripsi.

Data u Non. Iulii, anno, Christo propitio, 21 imperii domini Ludouici piissimi Augusti, indictione 12 [e 1Kb] . Actum Aquisgrani [f 1Kb] palatio regio in Dei nomine feliciter. Amen.



CXCII. PRO MONASTERIO PRUMIENSI. 
[Apud Marten., Ampl. Collect., pag. 90, ex chartario Prumiensi.]

In nomine Dei et Saluatoris nostri Iesu Christi, Ludouicus, diuina [g 1Kb] repropitiante clementia, imperator Augustus.

Si seruorum Dei rationabiles petitiones ad optatum  effectum peruenire facimus, non solum ad Dei misericordiam pro nobis exorandum eosdem seruos Dei promptiores et deuotiores facimus, sed eiusdem Domini pro hoc facto clementissimam pietatem promerendam esse confidimus. Igitur nouerit omnium fidelium nostrorum, tam presentium quam et futurorum, industria, quia Marcoardus uenerabilis abbas monasterii quod in honore Saluatoris Domini nostri Iesu Christi a beate memorie auo nostro Pippino gloriosissimo rege in Arduenna nouo opere super fluuium Prumia fundatum habetur, cum quibusdam monachis ex eiusdem monasterii congregatione nostram adiit celsitudinem, atque clementie nostre  indicauit qualiter Batericus uassallus noster, dum in memorato monasterio monastice degere deliberasset, quamdam uillam sui iuris, quam nuperrime a nostra largitione in proprium perceperat, que uocatur Madalbodi-Sperarius solemni more per testamentum donationis manu sua et uirorum illustrium manibus roboratum eidem monasterio delegasset. Nam ut nobis ita factum exstitisse patesceret, obtulerunt presentie nostre largitionis auctoritatem, per quam eadem uilla memorato Baterico in proprium a nobis concessa fuerat, et testamentum donationis atque traditionis, per quod hanc eamdem uillam dum monasticam expeteret uitam, prescripto monasterio et monachis inibi consistentibus delegauit, simulque petierunt ac deprecati  sunt nos, ut propter tergiuersationes maleuolorum super easdem conscriptiones nostre auctoritatis preceptum firmitatis gratia fieri iuberemus. Quorum petitioni annuentes hanc nostre auctoritatis preceptionem memorato Marcuardo uenerabili abbati, uel ad partem iam dicti monasterii sui fieri iussimus, per quam decernimus atque iubemus ut nullus fidelium nostrorum de predicta uilla memorato Marcuardo aut successoribus eius ullo unquam tempore inquietudinem facere, aut quamlibet calumniam ingerere presumat: sed sic eam perpetua possessione pars iam dicti monasterii possideat, quemadmodum a nobis memorato Baderico in proprium concessa uel tradita fuit, uel quemadmodum ab eodem Baderico per testamentum sue traditionis  eidem monasterio delegata fuit, liceatque memorato Marcuardo uenerabili abbati et successoribus eius atque monachis in eodem monasterio per tempora degentibus, de eadem uel in eadem uilla facere quidquid censura monastica faciendum esse decreuerit. Et ut hec nostre confirmationis auctoritas perpetuam obtineat firmitatem, de annulo nostro subter eam iussimus sigillare.

Signum Ludouici serenissimi Augusti.

Data XIII Kal. Augusti, anno, Christo propitio, 21 imperii domni Ludouici piissimi Augusti, indictione 12. Actum Theodonisuilla palatio regio in Dei nomine feliciter. Amen.



CXCIII. PRO ALBERICO LINGONENSI EPISCOPO.  
[Ex Gallia Christiana, tom. Iu, pag. 130, prob.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si sacerdotum ac seruorum Dei iustis et rationabilibus petitionibus ad effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris ad Domini misericordiam exorandam deuotiores et promptiores facimus. Igitur omnibus fidelibus sancte Dei Ecclesie et nostris, presentibus scilicet et futuris, notum sit quia Albericus uenerabilis Lingonice urbis episcopus nostram adiens celsitudinem  suggessit mansuetudini nostre de episcopo memorate urbis iam olim sibi a nobis ad plebem Domini nostri Iesu Christi regendam commisso, quod ualde eum intrinsecus et extrinsecus tam in diuinis obsequiis quam in humanis officiis et ministeriis, tam in canonicorum institutionibus sancteque uite regulis quam in edificiis aliisque rebus necessariis, partim rectorum incuria, partim uero prepositorum ignauia, destitutum et nullo pene recte ordinationis tramite premunitum inuenerit, sed et sancto, ut oportebat, iusto magnoque labore, summis uiribus, prout Dominus posse dare dignatus est, et ingenti studio ad rectitudinis decorisque normam perducere curauerit, et canonicorum uitam ibidem Domino famulantium in canonicis institutionibus humaneque fragilitati  stipendiis necessariis, atque diuersarum specierum habitaculis et claustris apprime exornauerit, ut in posterum eorum uita in nullo decideret, nonnullis memorate sedis uillis et rebus suffulserit, tribuendo scilicet illis in circuitu murorum eiusdem ciuitatis colonias duas, et in eodem pago Lingonicam uillam uocatam Marcilliacum cum ecclesia et appendiciis suis; et eodem pago, uillam nuncupatam Hurbaniacum quantumcunque de iure sancti Mammetis in eadem uilla esse dignoscitur, necnon et illud quod exterius esse cognoscitur ad eamdem uillam pertinens, exceptis his rebus que sub iure ac potestate sanctorum Amatoris et Ferreoli esse noscuntur; similiter in eodem pago in loco qui dicitur Radalenis pons, colonias duodecim cum omnibus ad  easdem colonias pertinentibus simulque cum capella; et in eodem pago uillam que dicitur curtis Gregorii, sub omni integritate sua; et in Ciddennaco coloniam unam; et in eodem pago in nonnullis locis, illud quod nobiles persone ad mensam clericorum solemni donatione contulerant; nec non et illam coloniam que est in Primiaco uilla cum uineis; et in pago Boloniense, in uilla uocata Helnone, tam interius quam exterius colonias sex; et in pago Atoariorum et Diuionense, utique in locis que dicuntur Sueconicus, Brigendonis atque Salcis, quantumcunque in eisdem locis Fluuiolus colonus sancti Mame uisus fuerit possidere; et in pago Belnense, in uilla Giuriaco, ecclesiam cum coloniis tredecim; et in eodem pago in uilla que uocatur Godoleni-Curtis, colonias  septem cum omnibus ad eas pertinentibus; et in centena Hoscarinee, in uilla Fisemis, ecclesiam et colonias nouem cum omnibus ad easdem colonias pertinentibus, et uineam que uocatur Plantas; et in eadem centena, in loco Spernaco coloniam unam: obnixe nostram imperatorie maiestatis deprecans excellentiam ut suam nullatenus improbandam dispositionem atque ordinationem nostre auctoritatis munimine fulciremus, atque ut deinceps firma perennibus ualeret temporibus, roborare dignaremur. Cuius supplicationibus, quia dignas iudicauimus, annuere placuit, et quidquid, ut predictum est, postulauit, ad affectum perducere non incongruum duximus. Proinde hos nostre auctoritatis apices, erga  prefatam sedem canonicosque inibi Domino per diuturna tempora militantes, diuino inspirati amore fieri iussimus, per quos decernimus atque sancimus, ut loca prescripta cum omnibus ad se iuste ac legaliter pertinentibus, sicut a sepe dicto Alberico uenerabili iam dicte sedis episcopo, eis collata sunt, ita per hanc nostram auctoritatem in eorum iure et potestate suis uidelicet usibus diuersisque necessitatibus ad diuinum propensius cultum exsequendum, famulantia, absque cuiuslibet diminutione aut retractatione permaneant, et nullus successorum suorum rectorum uidelicet memorate Ecclesie ab eorum dominatione ea quomodo auferre aut in aliam quamlibet partem quacunque occasione transferre presumat, sed liceat eis iam dictis rebus  ad dominicum Dei nostri famulatum peragendum absque cuiusquam contrarietate uti, et quecunque ad suos in Domini nostri Iesu Christi militia usus et necessitates pertinent, ordinare, disponere, iusteque eff . . . . re, quatenus sublata omnis indigentie penuria, pro nobis, coniuge, proleque nostra et pace ac stabilitate totius imperii a Deo nobis commissi alacrius eos indesinenter Domini misericordiam exorare delectet. Et ut hec nostre largitionis atque concessionis auctoritas firmiter habeatur, et per futura tempora melius conseruetur, de annulo nostro subter eam iussimus sigillare.

Hirminmarus notarius ad uicem Hugonis recognoui et subscripsi.

Data undecimo quarto Kalendas Septembris anno,  Christo propitio, 21 imperii domni Ludouici piissimi Augusti, indictione 12. Actum Lingonis ciuitate in Dei nomine feliciter. Amen.



CXCIu. PRO ROTONENSI S. SALuATORIS MONASTERIO. 
[Apud D. Bouquet., Recueil des Hist., tom. uI, pag. 597, ex prob. Hist. Britann., pag. 29.]

In nomine [Domini] Dei et Saluatoris Iesu Christi, Ludouicus, diuina repropitiante clementia, imperator Augustus.

Si illius amore cuius munere ceteris mortalibus prelati sumus, loca diuino cultui consecrata congruis magnificentie nostre beneficiis ad diuinum cultum uberius exsequendum sustollimus, diuine  retributionis premio nos a Domino remunerari fideliter credimus. Igitur omnium fidelium nostrorum, tam presentium quam et futurorum, industrie notum esse uolumus quod Conwoion uenerabilis abbas monasterii cuius uocabulum est Roton, quod ipse in pago Broweroch, in loco qui dicitur Bain [a 1Kb] , nostra permissione a fundamento construxerat, et uiros religiosos secundum monasticam uitam degere instituerat, nostram adiit celsitudinem, subnixis precibus postulans ut pro amore Domini nostri Iesu Christi, in cuius honore idem monasterium constat esse dicatum, aliquid de rebus nostre proprietatis, unde fratres in eodem monasterio Deo deseruientes  subsidium necessarium habere potuissent, in nostra eleemosyna eidem contulissemus monasterio. Cuius precatu permoti, simul et oratu atque interuentu fidelis nostri Nomine commoniti, complacuit sere nitati nostre plebem illam, in qua idem ipsum monasterium constat esse constructum, que Bain, sicut superius dictum est, nominatur, cum omni integritate sua; nec non et in eodem pago locellum, qui nominatur Lant-Degon, per hanc nostram auctoritatem memorato monasterio atque monachis inibi Deo per diuturna tempora militantibus tradere: per quam decernimus ut in eorum iure ac potestate suis uidelicet usibus diuersisque necessitatibus ad diuiuinum propensius cultum exsequendum [predicte res] absque cuiuslibet diminoratione aut retractatione  perpetuo consistant; et nullus eas ab eorum dominatione quoquomodo auferre, aut in aliam quamlibet partem quacunque occasione transferre presumat. Sed liceat eis easdem uillas ad Domini Dei nostri famulatum diligentius peragendum absque cuiusquam contrarietate uti, et quecunque ad suos in Domini nostri Iesu Christi militia usus et necessitates pertinent, ordinare, disponere, iusteque efficere: quatenus sublata omnis indigentie penuria, pro nobis, coniuge proleque nostra, et pace ac stabilitate totius imperii a Deo nobis commissi alacrius eos indesinenter Domini misericordiam exorare delectet. Et ut hec nostre largitionis atque consensionis auctoritas incommutabilem et inconuulsam obtineat firmitatem, manu propria subter eam firmauimus,  et annuli nostri impressione assignari iussimus.

Signum Ludouici serenissimi imperatoris.

Hirminmaris notarius ad uicem Hugonis recognoui.

Data u Kal. Decembris, anno, Christo propitio, 21 imperii domini Ludouici serenissimi imperatoris, indictione 13 [b 1Kb] . Actum Attiniaco palatio regio in Dei nomine [feliciter]. Amen.



CXCu. PRO DUSERENSI MONASTERIO. 
[Apud Chiffletium in probat. ad Hist. abb. Trenorciensis. pag. 262, et apud D. Bouq., tom. uI, pag. 598.]


In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Cum locis Deo dicatis, in quibuscunque indiguerint, consulere satagimus, eius gratiam cuius amore id noscimur efficere, abundantius nos promereri confidimus. Idcirco notum esse uolumus cunctis fidelibus sancte Dei Ecclesie et nostris, presentibus scilicet et futuris, quia Hildigisus abbas ex monasterio Duserensi ad nostram accedens mansuetudinem, suggessit nostre clementie quod Warnarius quondam comes eidem monasterio dedisset quamdam uillam, nomine Masteces, que est in pago Tricastinensi,  cum mancipiis et omnibus ad se pertinentibus, uel quantumcunque in eodem pago iuste et legaiiter iure proprietario uisus fuit habere. Sed quoniam memoratus comes. Warnarius nomine, easdem res ex parte cum uxore ingenua, nomine Heldisnota, illaque defuncta, postquam ancillam nostram, nomine Beltildim, sibi sociauerat, ex parte cum ea acquisiuerat; metuens ne connexio eiusdem ancille de eisdem rebus sibi aliquid contrarietatis inferre posset, nostram humiliter expetiuit misericordiam, ut nostram auctoritatem super hac re percipere mereretur, per quam absque cuiuslibet contradictione sepedictas res et mancipia rectores eiusdem monasterii perpetualiter possidere ualeant. Cuius petitioni, quia dignam iudicauimus, ob diuinum amorem annuere  libuit, et hanc nostre auctoritatis confirmationem fieri; per quam decernimus atque iubemus ut prescriptam uillam cum mancipiis et omnibus rebus, appendiciis et terminis suis, et cum omnibus ad se iuste et legaliter pertinentibus, uel quantumcunque in prenominato pago iuste et legaliter iure proprietario uisus fuit possidere, sicut eas predictus quondam comes Warnarius eidem monasterio nostro contulit, in eius rectorumque illius potestate et dominatione, absque cuiuslibet inquietudine aut contrarietate, perpetim consistant; neque a quolibet fisci nostri uel alterius cuiuscunque potestatis iudice siue administratore quidquam diminutionis aut infestationis se de eisdem rebus et mancipiis, uel omnibus ad se pertinentibus deinceps perpeti pertimescant:  quatenus monachos ibidem Deo famulantes, pro nobis, coniuge ac prole nostra, et stabilitate totius imperii a Deo nobis commissi attentius Domini misericordiam exorare delectet. Et ut in posterum nostre maiestatis redditio stabilis haberetur, hanc nostram auctoritatem circa prefatum monasterium S. Benedicti et rectores atque monachos illic per tempora labentia degentes fieri decreuimus, per quam precipimus atque iubemus ut memorate uillule cum omni integritate in rectorum eiusdem monasterii potestate et gubernatione consistant, neque a quolibet fidelium sancte Ecclesie nostrorumque ab eiusdem monasterii dominatione et potestate diuellantur atque subtrahantur: sed usibus illic monachorum Deo militantium absque cuiuslibet contrarietate deseruiant:  quatenus fratres in Domini nostri Iesu Christi militia  Illic consistentes, pro nobis, coniuge ac prole nostra, et stabilitate totius imperii a Deo nobis commissi, libentius ac deuotius eius misericordiam exorare delectet. Et ut hec nostre redditionis atque confirmationis auctoritas nostris futurisque temporibus, Domino protegente, ualeat inconuulsa manere, de annulo nostro subter eam iussimus sigillare.

Hirminmarius notarius ad uicem Hugonis recognoui.

Data uIII Kal. Sept., anno, Christo propitio 22, imperii domni Ludouici piissimi Augusti, indictione 13.

Actum Cirsiaco [a 1Kb] palatio regio in Dei nomine feliciter. Amen.



CXCuI. PRO MONASTERIO PRUMIENSI.  
[Apud Hantheim, Hist. Treuir. t. I, p. 178.]

In nomine Domini et Saluatoris nostri Iesu Christi, Ludouicus, diuina repropitiante clementia, imperator Augustus.

Si liberalitatis nostre munere locis Deo dicatis quoddam conferimus beneficium, et necessitates ecclesiasticas ad petitionem seruorum Dei nostro releuationis iuuamine subleuamus, id nobis ad eternam beatitudinem feliciter obtinendam profuturum liquido confidimus. Nouerit igitur sagacitas seu utilitas omnium fidelium sancte Dei Ecclesie nostrorumque, tam presentium quam et futurorum, quia concessimus ad proprium monasterio quod dicitur Prumia, et monachis inibi Deo famulantibus, quibus et [b 1Kb] Marcuardus uenerabilis abbas preesse dignoscitur, nostre  proprietatis res, que sunt in pago Wormacense, in loco qui dicitur [c 1Kb] Albulfi uilla, mansum uidelicet indominicatum, sed et in Gomurithesheim, nec non et in Stetin, inter hec prescripta loca mansi XIII cum mancipiis utriusque sexus de per commanentibus, nec non et basilicam in eadem Albulfi uilla constructa, cum decimis ex suprascriptis uillis ad eam iure pertinentibus, ad proprium monasterio Prumie concedimus, cum domibus, edificiis, uineis, terris, siluis, pratis, aquis aquarumue decursibus, exitibus et regressibus quantumcunque uidelicet in memorata uilla in rebus proprietatis nostri iuris esse dignoscitur, totum et ad integrum predicto monasterio monachisque in eo Domino militantibus, ad eorum diuersas subleuandas necessitates, diuino tacti amore  et honore concedimus: ita uidelicet ut quidquid in  his uel de his iure ecclesiastico rectores et ministri eiusdem cenobii facere uoluerint, liberam in omnibus habeant potestatem. Et ut hec nostre largitionis atque concessionis auctoritas inuiolabilem atque inconuulsam obtineat firmitatem, manu propria subter eam firmauimus et annuli nostri impressione assignari iussimus.

Signum Ludouici seren. imp.

Hirminmaris . . .

Data uIII Kal. Iunii, anno, Christo propitio, 22 imperii domini Ludouici piissimi Augusti, indictione 13.



CXCuII. PRO ECCLESIA CENOMANENSI. 
[Apud Baluz., Miscell., tom. I, p. 86.]


In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si illius amore cuius munere ceteris mortalibus prelati sumus, loca diuino cultui consecrata congruis munificentie nostre beneficiis ad diuinum cultum uberius exsequendum sustollimus, digne retributionis premio nos a Domino remunerari fideliter credimus. Quapropter omnium fidelium nostrorum beneuolentie tam presentium quam et futurorum, episcoporum uidelicet, abbatum, ducum, comitum, domesticorum, et eorum superioris et inferioris ordinis tam ecclesiastice quam reipub. administratorum notum esse uolumus quia complacuit celsitudini nostre quamdam cellam sitam in pago Cenomanico  in suburbio ipsius ciuitatis, id est, intra fluuium Sarthe et murum prefate urbis, que est constructa et dedicata in honore sancte Dei genitricis Marie et sancti Petri apostoli atque aliorum sanctorum quorum reliquie et memorie inibi uenerantur, sub integritate cum omnibus rebus appendiciis et terminis suis, et cum omnibus ad se pertinentibus, id est, basilicis, domibus ceterisque edificiis, uineis, terris, pratis, siluis, campis, pascuis, aquis aquarumque decursibus, molendinis, locis cultis et incultis, mobilibus rebus et immobilibus ac seipsas mouentibus, mancipiis diuersi sexus et etatis, matris et ciuitatis ecelesie Cenomanice senioris, que est fundata et dedicata in honore sancti Saluatoris et prefixe sancte Marie semper uirginis et sanctorum martyrum  Geruasii et Protasii atque sancti Stephani, ubi presenti tempore uir uenerabilis nobisque fidelis Aldricus episcopus pastor et rector esse dignoscitur, nostra largitione tradere atque concedere, et de nostro iure in ius ac potestatem illius solemni donatione transferre, ea uidelicet ratione ut famulis seruisque Dei inibi consistentibus et stipendia necessaria uberius ministrentur, et necessitates eiusdem ecclesie tam exterius quam et interius facilius procurentur. Per hanc quoque auctoritatem nostram, per quam memoratam cellam cum omnibus ad se pertinentibus, sicut superius dictum est, prescripte matris et ciuitatis ecclesie ac prefati Aldrici eiusdem sedis episcopi delegamus, precipientes interdicimus  ut nullus aut nostris aut successorum nostrorum temporibus eamdem cellam inde abstrahere, usurpare aut inuadere presumat, sed in sepedicte Ecclesie et antedicti Aldrici eiusdem ecclesie pontificis successorumque suorum pontificum ditione iure perpetuo consistat ad ea que supra diximus exsequenda et perficienda. Et ut hec nostre concessionis traditionisue auctoritas sui uigoris perpetuam obtineat firmitatem, manu propria subter eam firmauimus et annuli nostri impressione assignari iussimus.

Signum Ludouici serenissimi imperatoris.

Hirminmarus notarius ad uicem Hugonis recognoui et subscripsi.

Data XuI Kalendas Aprilis, anno, Christi propitio, 23 imperii domni nostri Ludouici piissimi Augusti,  indictione 14. Actum Aquisgrani palatio regio in Dei nomine feliciter. Amen.



CXCuIII. PRO EADEM ECCLESIA. 
[Apud Baluz., ibid., pag. 87.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si sacerdotum seruorumque Dei iustis et rationabilibus petitionibus aurem accommodamus easque ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam  exorando deuotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse uolumus cunctis fidelibus sancte Dei Ecclesie et nostris, presentibus et futuris, quia Aldricus uenerabilis Cenomanice urbis episcopus suggessit nostre excellentie monasterium sancte Marie et sancti Petri situm extra muros memorate urbis, a decessore suo Innocente quondam episcopo in rebus et ex rebus sui episcopii fundatum atque constructum, deinceps quibusdam interuenientibus causis a iure iam dicte sue sedis subtractum, et ab illius dominatione hactenus fuisse dilatum. Utque quod asserebat ueraciter nobis patesceret, detulit obtutibus maiestatis nostre quedam chartarum monumenta  regumque decessorum uidelicet nostrorum auctoritates quasdam; quibus inspectis atque euidenter ostenditur predictum monasterium iuris sepedicte sedis Cenomanice sibi commisse esse et in ipsius dominatione debere persistere, humiliter nostram implorans mansuetudinem ut quod tam euidentibus indiciis declaratur, nostra quoque assentione, imo auctoritate denuo roboretur. Que ita liquidius cognoscentes eique ob amorem Dei et eiusdem sancte sedis reuerentiam fauorem nostri culminis adhibere dignum iudicantes, hanc auctoritatis nostre preceptionem ei suisque per tempora successoribus fieri ac dari iussimus, per quam decernimus atque sancimus ut memoratum monasterium sancte Marie ac  sancti Petri, quod aliquandiu ab eorum iure et ditione subtractum fuerat, abhinc in posterum habeant atque possideant, et quidquid more ecclesiastico de eo disponere uoluerint, liberam habeant potestatem, neque ullo deinceps tempore a iure prescripte sedis seu eius rectorum qualibet occasione aut uiolentia segregetur, sed semper in illius rectorumque eius potestate et dispositione ac uoluntate ad diuinum cultum propensius exsequendum cum omnibus ad se pertinentibus integerrime sincerrimeque perpetuo consistat. Et ut hec nostre redditionis auctoritas perpetuam obtineat firmitatem, manu propria subter eam firmauimus, et de annulo nostro iussimus sigillari. Ludouicus.

Hirminmarus notarius ad uicem Hugonis recognoui  et subscripsi.

Data XI Kalend. April., anno, Christo propitio, 23 imperii Ludouici piissimi Augusti, indictione 14. Actum Aquisgrani palatio regio in Dei nomine feliciter. Amen.



CXCIX. PRO EADEM ECCLESIA. 
[Apud Baluz., ibid., pag. 87.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si petitionibus sacerdotum pro quibuslibet ecclesiasticis necessitatibus aures nostras libenter accommodamus, et eas cum Dei auxilio ad effectum perducimus,  id nobis ad eterne remunerationis premia capessenda profuturum liquido credimus. Igitur notum esse uolumus sagacitati fidelium nostrorum, presentium uidelicet et futurorum, nec non successorum nostrorum, quia adiens serenitatem nostram Aldricus Cenomanice urbis episcopus innotuit nobis qualiter olim peccatis prepedientibus sancta mater ecclesia, que in eadem urbe, in honore sancte Dei genitricis Marie et sanctorum Geruasii et Protasii martyrum, Christi Deo est dicata, ubi multe res dudum erant, adeo humiliata et rebus suis sit exinanita, ut et thesaurus ipsius ecclesie a christianissimis principibus de ea ablatus, et quedam strumenta chartarum, per que res et mancipia eidem ecclesie fuerant delegate, diuersorum casuum euentibus magna  ex parte ibi deuerierunt, nec non paupertatis causa prepediente diuini cultus officium miserabiliter fuerit destitutum, et in eadem miserabili collapsione, imo destitutione tandiu ipsa perstiterit ecclesia, donec inspirante Domino domnus et genitor noster sancte memorie Carolus nobilissimus orthodoxus imperator aliqua monasteriola et uillas quasdam iuris eiusdem episcopii cum rebus aliis per intercessionem nobilium multorum et optimatum suorum eidem reddiderit ecclesie, quibus ipse sanctus adminiculatus locus libere atque inexcusabiliter diuine nunc famulatur potentie, postulauit atque nos predictus pontifex ut de eisdem cellulis et rebus, siue quas memoratus genitor noster et nos postea  reddidimus ecclesie, nec non et de iis quas ante ipsam redditionem iure et legaliter memorata tenebat ecclesia, nostre auctoritatis atque emunitatis preceptum circa ipsum sanctum locum firmitatis gratia fieri decreuissemus, per quod firmius et securius memoratas res modernis futurisque temporibus ipsa teneat et possideat atque defendat ecclesia. Ostendit etiam nobis preceptum bone recordationis beati genitoris nostri domni Caroli, in quo et eadem continebantur singillatim nominata que et in nostro, nisi tantum ea que nos postea ex iure prefate ecclesie propter amorem Dei et reuerentiam sanctorum predicto uenerabili Aldrico episcopo et suprascripte matri per nostre auctoritatis precepta reddidimus ecclesie. Cuius petitioni ob amorem Dei et reuerentiam  ipsius sancti libenter annuimus, et hoc preceptum auctoritatis nostre circa ipsum sanctum locum facere censuimus: per quod iubemus ut ipsas cellulas et res et mancipia cum omnibus ad se pertinentibus uel aspicientibus, que moderno tempore iuste et legaliter ipsa tenet ecclesia, siue eas quas genitor noster et nos eidem reddidimus ecclesie, nec non et eas que antea in iure ipsius episcopii consistebant, firmiter atque inuiolabiliter per hanc nostram auctoritatem ipsa teneat atque defendat ecclesia; id est, cellulam sancti uincentii cum omnibus ad se pertinentibus, et cellulam sancti Albini, seu cellulam sancti Audeni, et cellulam sancti Rigomeri, et cellulam sancti Almeri, et cellulam sancti Ulfacii, et cellulam sancti Baumadi. Hec omnia  cum omnibus ad se pertinentibus, cum uicis canonicis, id est, Salicam, Montiniacum, Cocciacum, Placiacum, et Oxellum, Anciacum quoque, et Artinis, una cum aliis uicis quorum nomina in plenariis prefate matris ecclesie habentur inserta, cum uillis senioribus et aliis uillulis ad eas pertinentibus, sicut in plenariis iam dicte matris ecclesie continentur, id est, Rupiacum, Cananiam, Culturas, Baliaualiancion, Colonicam, uetusiacum, et Celsiacum uicum canonicum; et uillam eiusdem episcopii, Aloniacum quoque, et Asinarias, atque uodebeis, Callemartium scilicet, siue alias uillulas quarum nomina in promptu non habentur, sed in plenariis iam dicte sancte matris ecclesie tenentur inserta, et census omnium uicorum in eadem parochia consistentium,  sicut in plenariis et breuiariis eiusdem ecclesie habetur inscriptum, insuper et monasterium sancti Carilefi situm in condita Labricense cum omnibus ad se pertinentibus, et monasteriolum quod et situm intra murum prefixe ciuitatis et fluuium Sarthe, et est constructum atque dicatum in honore sancti Saluatoris et sancte Dei genitricis Marie et sanctorum apostolorum atque aliorum sanctorum. Hec autem duo monasteriola propter amorem Dei et dilectionem iam dicti Aldrici episcopi prefate cum omnibus ad se pertinentibus reddidimus matri ecclesie perpetualiter possidendum atque tenendum. Reddidimus etiam prescripte ecclesie et Conedralium uicum canonicum cum omni integritate, et  uillam que Brogilus uel Nouauilla nuncupatur, cum forestibus et uillulis siue omnibus ad se pertinentibus. Reddidimus ei et Lugdunum, et Calisam et Tridentem, ac Bonallam, atque Baladon, et beneficia quinque uassallorum nostrorum, id est, uestadigbei, Mundi, Wolfardi, Bodonis, et socii eius, cum omnibus ad se pertinentibus uel aspicientibus, sicut in preceptis nostris que de iam dictis monasteriolis et uillulis ascripta sunt uel pertinentibus iam dicto Aldrico pontifici facere et scribere iussimus continetur insertum. Hec uero omnia propter amorem Dei et reuerentiam sanctorum uenerabili Aldrico prefixo episcopo et antedicte matri ecclesie, quam predictus Aldricus immaiorauit et quasi a fundamento reedificauit, nobiliterque ornauit, et in honore Domini Saluatoris  et sancte eiusdem Dei genitricis Marie atque sanctorum martyrum Geruasii et Protasii siue sancti Stephani solemniter consecrauit et reconciliauit, causa iustitie in nostra eleemosyna reddidimus et confirmauimus et in iure eiusdem ecclesie ac dominatione rectorum eius tenendum et ecclesiastice gubernandum esse censuimus. Memorata igitur monasteriola et memoratas cellulas et uillulas cum omnibus rebus et mancipiis ad se pertinentibus, quas modo iuste et legaliter memorata tenet ecclesia, per hanc nostram auctoritatem eidem sub nostre emunitatis tuitione iterum confirmamus ecclesie. Precipientes ergo iubemus ut nullus iudex publicus, neque quislibet ex iudiciaria potestate, nec aliquis ex fidelibus nostris in dictis uillis, locis, uel agris  seu reliquis possessionibus memorate Ecclesie, quas moderno tempore in quibuslibet pagis et territoriis infra ditionem regni nostri iuste habere et possidere cognoscitur, queque etiam deinceps in iure ipsius sancti loci diuina uoluerit pietas augeri, nemo ad causas audiendas uel inferendas, requirendas, aut tributa uel freda exigenda, aut mansiones uel paratas faciendas, aut teloneum exigendum, nec fideiussores tollendos, aut homines ipsius ecclesie tam ingenuos quam et seruos qui super terram eiusdem residere uidentur iniuste distringendos, nec ullas prohibitiones aut illicitas occasiones requirendas ullo unquam tempore ingredi audeat, uel exactare predicta ex prefatis rebus quodam in loco presumat. Et quidquid ex rebus iam dicte Ecclesie fiscus  sperare poterat, totum nos memorate Ecclesie concedimus. Insuper et illud in hoc precepto inserere deprecante iam dicto episcopo iussimus, sicut et in bone memorie Domini et genitoris nostri Caroli imperatoris precepto insertum reperimus, ut nullus iudex aut comes, aut quislibet homo uel quelibet persona predicte ecclesie ministros uel aduocatos in mallo publico accusare presumat, antequam conueniat ministros rerum et iudices uillarum atque hominum a quibus lesus est, ut ab eis familiarem et iustam accipiat iustitiam; et si a predictis ministris suam iustitiam accipere non ualuerit, tunc conueniat episcopum iamdicte Ecclesie, ut ab ipso suam iustitiam familiarem et bonam atque iustam accipiat.  Et si ab ipso episcopo neque a suis ministris suam iustitiam accipere nequiuerit, postmodum licentiam habeat ut in mallo publico suas querelas iuste et rationabiliter atque legaliter querat. Sed si antequam fecerit illud, iam dicte sedis ecclesie episcopum et suos ministros et aduocatos in mallo et cuiusdam conditionis publico placito accusare aut pulsare presumpserit, quia nostram iussionem atque nostrum preceptum et indictum contempsit siue preuaricauit, bannum nostrum ex hoc nobis componat, et predicte ecclesie episcopo uel suis ministris solidos centum argenti componat, et suam iustitiam postmodum absque lege aut aliqua compositione recipiat. Predictas enim causas memorate ecclesie pontificibusque atque seruis Dei inibi Domino  famulantibus pro Dei amore et reuerentia sanctorum concessimus, concessumque futuris temporibus esse uolumus. Iterum iterumque iubentes precipimus ut nullus ex fidelibus nostris, aut iudex publicus, uel etiam quelibet immissa uel subrogata persona, aliquam inquietudinem aut iniustam contrarietatem de predictis monasteriolis siue cellulis et rebus et mancipiis ac censibus, nec non et de his que siue a nobis siue a successoribus nostris uel a reliquis Deum timentibus eidem ecclesie diuina pietas deinceps augeri uoluerit, nostris futurisque temporibus memorate ecclesie facere presumat; sed sub hoc nostre confirmationis et tuitionis precepto in iure eiusdem episcopii omni tempore in nostra eleemosyna quiete ac pacifice et iuste possideri, et  legaliter tueri ualeant, ita uidelicet ut quidquid rectores uel ministri ipsius ecclesie pro opportunitate et utilitate de prefatis rebus facere uoluerint, libero in omnibus perfruantur arbitrio faciendi, quatenus pontifices ipsius sedis cum grege sibi commisso pro incolumitate nostra, coniugis ac prolis, et stabilitate imperii a Deo nobis collati sua gratissima miseratione per immensum conseruandi iugiter Domini implorent misericordiam. Et ut hec auctoritas per curricula annorum inuiolabilem atque inconuulsam obtineat firmitatem, manu propria subter eam firmauimus, et annuli nostri impressione sigillari iussimus.

Signum Ludouici piissimi imperatoris.

Maginarius notarius ad uicem Hugonis recognoui et subscripsi.


Data Kal. Mart., anno, Christo propitio, 23 imperii domini Ludouici piissimi Augusti, indict. 3. Actum Pictauis ciuitate publica in Dei nomine feliciter. Amen.



CC. PRO MONASTERIO ANTISSIODORENSI. 
[Apud Mabill. Act. ord. S. Bened., sec. Iu, parte II, pag. 576.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si petitionibus seruorum Dei iustis et rationabilibus, quas maiestatis nostre auribus insinuauerint, diuini cultus amore fauemus, illius misericordiam  nobis propensius conciliandam omnino confidimus. Quapropter notum esse uolumus cunctis fidelibus sancte Dei Ecclesie et nostris, presentibus scilicet et futuris, quia Christianus uenerabilis abbas monasterii sancti Germani confessoris Christi, quod est situm in suburbio Antissiodorensium, adiens serenitatem culminis nostri suggessit mansuetudini nostre, antecessorem suum abbatem, Deus dedit uocabulo, nostram iamdudum petiuisse clementiam, ut nostre auctoritatis precepto licentiam sibi monachisque in eodem monasterio sub suo regimine degentibus daremus, abbatibus more humane fragilitatis decedentibus ex semetipsis secundum sancti Benedicti regulam eligendi abbatem. Nosque eius rationabilibus precibus annuentes, non solum eamdem licentiam  ob diuinum amorem tribuisse, sed nostro imperiali precepto eam denuo confirmasse. Sed quoniam quibusdam emergentibus aduerse partis turbinibus idem nostre confirmationis scriptum nobis fideliter obediendo excidisse seque amisisse professus est, humillimis precibus nostre supplicauit clementie, ut memoratam auctoritatem nostri fauoris benignitatisque abundantia rescriptam recipere mereretur. Cuius supplicationes dignas ac rationabiles iudicantes, aurem illi accommodare libuit: et idcirco hos nostre auctoritatis apices circa memoratum Christianum abbatem ac monachos in sepedicto monasterio S. Germani confessoris Domini per tempora labentia sub regulari habitu degentibus fieri darique decreuimus: per quos precipimus atque iubemus  ut quandocunque quispiam abbatum eiusdem monasterii diuina uocatione rebus humanis excesserit, licentiam habeant ex semetipsis, si talis inter eos inueniri poterit, qui eis secundum regularem ordinem preesse ualeat et prodesse, abbatem eligere: quatenus regularis ordinis normam eius sanctissima administratione integerrime conseruantes, imo adimplere studentes, pro nobis, coniuge proleque nostra, ac stabilitate et pace totius imperii a Deo nobis commissi attentius eos quietiusque Domini misericordiam indefessis precibus exorare delectet. Et ut hec nostre preceptionis auctoritas nostris et successorum nostrorum temporibus inuiolabilem et inconuulsam obtineat firmitatem, manu propria nostra subter eam firmauimus, et annulli nostri impressione assignari  iussimus

Data quarto Kalendas Augusti, anno, Christo propitio, uigesimo secundo imperii domni Ludouici piissimi Augusti, indictione decima tertia. Actum Luco uilla in Dei nomine feliciter. Amen.



CCI. RO CABILONENSI S. MARCELLI ECCLESIA. 
[Ex chartulario huius ecclesie, apud D. Bouquet., tom. uI, pag. 601.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.


Si fidelium nostrorum iustis et rationabilibus petitionibus, quas pro ecclesiarum sibi commissarum necessitatibus nostris auribus intimare uoluerunt, aurem accommodamus, easque ad optatum effectum perducimus, non solum regiam et imperatoriam exercemus consuetudinem, sed etiam eosdem fideles nostros ad fidelitatem circa partes nostras propensius conseruandam, sacerdotesque ac seruos Dei in eisdem ecclesiis pro nostris excessibus Domini miseri cordiam exorantes promptiores atque deuotiores reddimus. Proinde notum esse uolumus omnium sancte Dei Ecclesie nostrorumque fidelium tam presentium quam et futurorum, industrie, quod Garinus comes, sub cuius cura atque regimine monasterium S. Marcelli, quod constat esse constructum in uico qui dicitur  Hubiliacus, commissum habemus, nostram adiens celsitudinem, indicauit mansuetudini nostre qualiter canonicis in eodem monasterio Deo deseruientibus quasdam res eiusdem monasterii ipse et antecessores sui ad eorum diuersas necessitates fulciendas atque subleuandas tribuissent, uidelicet uillam que dicitur Floriacus, sitam in pago Magnimontense, cum omni integritate sua, uel cum omnibus ad se pertinentibus; et in pago Cabilonense, in loco qui dicitur Boseronti, mansos XII cum omnibus ad se pertinentibus: obnixe nostram imperatoriam maiestatis deprecans excellentiam, ut eorum facta nostra roboraremus confirmatione, quatenus deinceps inuiolabilia perennibus temporibus perseuerent. Cuius supplicationi, quam dignam iudicauimus, annuere placuit;  et quod, ut predictum est, postulauit, ad effectum perducere non incongruum duximus. Proinde hos nostre auctoritatis apices erga prefatos canonicos in memorato monasterio Domino per diuturna tempora militantes, diuino inspirati amore fieri iussimus, per quos decernimus atque sancimus ut prescriptas res, [a 1Kb] uidelicet prenominate uille, ac ante dictos mansos, cum omnibus ad se iuste et legaliter pertinentibus, sicut ab ante dicto Warino comite atque predecessoribus suis iam dictis canonicis collate sunt; ita per hanc nostram auctoritatem in eorum iure ac potestate, suis uidelicet usibus diuersisque necessitatibus ad diuinum propensius cultum exsequendum famulantes, absque cuiuslibet diminoratione aut retractione permaneant:  et nullus successorum suorum, rectorum uidelicet predicti monasterii, ab eorum dominatione eas quoquomodo auferre, aut in quamlibet partem quacunque occasione transferre presumat. Sed liceat eis iam dictis rebus ad Domini et Dei nostri famulatum diligentius peragendum absque cuiusquam contrarietate uti; et quecunque ad suos in Domini nostri Iesu Christi militia usus et necessitates pertinent, ordinare, disponere iusteque efficere: quatenus sublata omnis indigentie penuria, pro nobis ac coniuge nostra, et pace ac stabilitate totius imperii a Deo nobis commissi attentius eos indesinenter Domini misericordiam exorare delectet. Et  ut hec nostre confirmationis auctoritas perpetuum obtineat uigorem, de annulo nostro subter eam iussimus sigillare.

Signum Ludouici serenissimi Augusti.

Hirminmarus notarius ad uicem Hugonis recognoui.

Data uI Kalendas Augusti, anno, Christo propitio, 22 imperii domni Ludouici piissimi Augusti in Dei nomine feliciter. Amen.



CCII. PRO MONASTERIO SITHIENSI. 
[Apud Mabill., de Re diplomatica, pag. 633.]

In nomine Domini Dei et Saluatoris Iesu Christi, Ludouicus, diuina repropitiante clementia, imperator  Augustus.

Si preces fidelium nostrorum deuote nobis famulantium ad optatum effectum solite benignitatis liberalitate peruenire concedimus, abundantius credimus oportere suggestiones dilectissimi fratris nostri Hugonis uenerabilis abbatis, quas omnino ratione plenas esse non dubitamus, dignissimo honorificentie proprie effectu perficere, easque precipue que manifesto sue deuotionis feruore ad diuinum cultum propensius exsequendum pertinere noscuntur. Quapropter nouerit omnium fidelium sancte Dei Ecclesie nostrorumque, tam presentium quam et futurorum industria, quia memoratus dilectus frater noster Hugo sacri palatii nostri archinotarius et uenerabilis abbas monasterii Sithiu siti in pago  Teruanninsi, constructi in honorem beate semper uirginis genitricis Domini nostri Iesu Christi Marie ac beatorum apostolorum Petri et Pauli, in quo etiam corpora Christi confessorum Audomari atque Bertini tumulata noscuntur, nostre innotuit celsitudini qualiter iam dudum tempore predecessoris sui Fridugisi abbatis eidem monasterio nostram fecissemus auctoritatem, per quam illud cum omnibus ad se pertinentibus morem paternum auitumque sequentes, sub nostra constitueremus defensione et mundeburdo, atque immunitatis tuitione, necnon omnes cellas et uillas, seu ceteras possessiones que in quibuslibet pagis et territoriis infra ditionem imperii nostri consistunt, ut nullus successorum nostrorum diuideret, aut in alios usus conuerteret, utque familia  eiusdem monasterii nullis quibuslibet hominibus foderum daret, imperiali auctoritate decreuimus, petens ut eamdem nostram auctoritatem suo quoque nomine renouari iuberemus. Nos itaque ob amorem diuinum et reuerentiam atque honorem eorumdem sanctorum, necnon et monitionem eiusdem fratris nostri, memoratam auctoritatem nostram circa eumdem locum rectoresque per tempora labentia sibi succedentes renouari censuimus, et ea que illic decreta fuerunt, presenti etiam auctoritate roborare. Proinde hos nostros imperiales apices fieri iussimus, per quos successores nostros admonemus ut sicut  monasterio predicto sancte Marie et sancti Petri et Pauli atque beatorum Christi confessorum Audomari et Bertini concessimus: ita illi ratum et stabile permanere permittant, ut nullam diuisionem in monasteriis aut cellis, uel uillis, seu ceteris possessionibus in quibuslibet pagis et territoriis consistant, faciant aut facere permittant, aut in alios usus ipsas res retorqueant. Sed et hoc per hos imperiales apices sancimus atque decernimus ut nullus iudex publicus aut quislibet ex iudiciaria potestate in ecclesias aut loca uel agros, seu reliquas possessiones memorati monasterii, quas moderno tempore in quibuslibet pagis et territoriis infra ditionem imperii nostri iuste et legaliter possidet, uel que deinceps in iure ipsius sancti loci uoluerit diuina pietas augeri,  ad causas iudiciario more audiendas uel freda exigenda, aut mansiones uel paratas faciendas aut foderum exigendum, aut fideiussores tollendos, aut homines ipsius monasterii tam ingenuos quam et seruos distringendos, nec ullas redhibitiones aut illicitas occasiones requirendas ullo unquam tempore ingredi audeat, uel ea que supra memorata sunt penitus exactare presumat: sed liceat memorato abbati suisque successoribus uel predicti monasterii, sicut in precepto domni et genitoris nostri continetur, cum omnes fredos et bannos sibi concessos sub immunitatis nostre defensione quieto ordine possidere: quatenus ipsos seruos Dei, qui ibidem Deo famulantur, pro nobis ac prole nostra, uel etiam pro stabilitate totius imperii nostri a Deo nobis concessi  atque conseruandi iugiter Domini misericordiam exorare delectet. Et ut hec auctoritas nostris futurisque temporibus Domino protegente ualeat inconuulsa permanere, manu propria subter firmauimus et annuli nostri impressione signari iussimus.

Signum Ludouici serenissimi imperatoris.

Hirminmaris notarius ad uicem Hugonis abbatis recognoui et subscripsi.

Data Id. Augusti, anno 21 imperii domni Ludouici piissimi Augusti, indictione 10. Actum Aquisgrani palatio regio in Dei nomine feliciter. Amen.



CCIII. PRO CeNOBIO FLORIACENSI. 
[Apud D. Bouquet., pag. 604.]


In nomine Domini Dei et Saluatoris nostri Iesu Christi, Ludouicus, diuina propitiante clementia [a 1Kb] , imperator Augustus.

Cum petitionibus seruorum Dei, quas auribus clementie nostre, compellente eos qualibet necessitate, insinuare studuerunt, fauorem imperialis excellentie eius amore, cuius militie iugiter deseruire noscuntur, accommodare curamus; illius procul dubio misericordiam conciliari credimus, cuius honore et amore id efficaciter [b 1Kb] procuramus. Igitur notum esse uolumus omnibus fidelibus sancte Dei Ecclesie nostrisque, presentibus scilicet et futuris,  qualiter Boso uenerabilis abbas ex monasterio sancti Benedicti, quod est constructum in pago Aurelianense, una cum congregatione sibi commissa, nostre innotuit celsitudini eo quod auus noster bone memorie Pippinus rex de salute anime sue ac fratris sui Carolomanni cogitans, et de abolendis amborum peccatis, beateque et perpetue uite premiis consequendis, quamdam uillam iuris sui, que dicitur Suncampus [a 1Kb] , cum appendiciis et uillis ac terminis ad se pertinentibus, memorato monasterio S. Benedicti per auctoritatis sue preceptum delegasset: eoque tunc diuina uocatione rebus humanis exempto, quidam uasallus eius, nomine Gislearius, qui memoratam uillam iure beneficiario possederat, postquam legitima traditio atque uestitura de eadem  uilla, cum omnibus ad se pertinentibus uel aspicientibus ad partem ante dicti monasterii S. Benedicti facta fuerat, quasdam uillulas ad memoratam uillam aspicientes uel pertinentes, quarum uocabula sunt Mairulfi-uilla, Sigini-uilla, Haderbaldi-uilla, Enueri-uilla, Catonis-uilla et Frondonis-uilla [b 1Kb] , iure beneficiario ad habendum usurpasset, atque iniuste occupasset: et sic procedente tempore de iure sepedicti monasterii elapsas esse. Sed cum ad hanc causam inuestigandam nobisque renuntiandam missos nostros, Ionam uidelicet uenerabilem Aurelianensem episcopum, et Hugonem illustrem comitem destinassemus, et tam ex eorum relatione quam et ex memorati aui nostri precepti lectione luce clarius nobis patefieret, memoratas uillas de iure sepe dicti monasterii  iniuste abstractas fuisse: placuit nobis pro remedio anime nostre eas cum omnibus rebus ad se pertinentibus eidem reddere monasterio. Et ut hec auctoritas donationis nostre firmior habeatur, et per futura tempora melius conseruetur, de annulo nostro subter eam iussimus sigillare.

Ego Hirminmaris notarius ad uicem Hugonis recognoui et subscripsi.

Data II Nonas Ianuarias [c 1Kb] , anno, Christo propitio, 22 imperii domni Ludouici piissimi Augusti, indictione 13. Actum Theodonis uilla palatio regio in Dei nomine feliciter. Amen.



CCIu. PRO MONASTERIO PRUMIENSI.   De concamio quod fecerunt Eberharius et Marcuardus abbas.
[Apud Marten. ampl. Collect., tom. I, col. 94.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si que fideles imperii nostri pro eorum opportunitatibus inter se commutauerunt, nostris confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum,  tam presentium quam et futurorum, industria, quod Marcuardus uenerabilis abbas monasterii cuius uocabulum est Prumia innotuit celsitudini nostre eo quod cum quibus tam hominibus, qui Heberarius et Hebrardus nominantur, quasdam res et mancipia pro ambarum partium commoditatibus commutasset. Dedit igitur nostra permissione prefatus uenerabilis Marcuardus abbas ex rebus prenominati monasterii in pago Andegauinse et Rothinense, in locis qui dicuntur Hulmontillus, Carmarias, Boscus et Tillus prefatis Heberario et Hebrardo ad proprium perpetualiter habendum, quatumcunque inibi de iure eiusdem monasterii habeatur. Et e contra in compensatione earumdem rerum dederunt sepe dicti Heberarius et frater suus Hebrardus  de rebus propriis memorato Marcuardo uenerabili abbati ad partem sepe dicti monasterii sui in pago Nauuinse, in uilla que dicitur Roccesheim, quantumcunque in eadem uilla uel ipsius uille marka iure proprietario possidebant, id est curtilem dominicatum cum edificiis desuper positis, habentem de terra aratoria dominicata iornales LXXXII et proprisos [d 1Kb] uI, in quibus sunt iornales C et XX, cum mancipiis desuper commanentibus, quorum numerus et nomina in commutationibus ab eis factis pleniter continentur. Dederunt etiam in uilla uocante Husfileidesheim curtilem unum, ad quem aspiciunt de terra aratoria iornales XuIII, de prato in quo colliguntur feni carrade tres, et de porprisa silua iornales octo, et aliam communem siluam non proprisam.  Similiter etiam et in pago Wormacinse in uilla uocante Haskmundesheim curtilem unum et iornales XXuIII de uineis in quibus colliguntur uini carrade tres, et in Dionenheim et Rodulfisheim de uineis ad uini carradas duas colligendas. Et in Batenheim curtile I et de uinea ad unam carradam uini colligendam. Hec autem superius denominata cum mancipiis, pratis, siluis, pascuis, aquis aquarumue decursibus, sicut in commutationibus ab eis factis continetur totum et ad integrum, quesitum et ad inquirendum, sicut premissum est, prescriptis hominibus Heberario et Hebrardo antedicto Marcuardo uenerabili abbati ad partem predicti monasterii tradiderunt, ut in eius iure perpetuo consistat. Unde et duas commutationes quarum mentionem  fecimus pari tenore conscriptas, manibusque suorum et aliorum bonorum hominum manibus roboratas, obtutibus nostris ad relegendum allate sunt, sed pro integra firmitate petierunt celsitudinem nostram, ut easdem commutationes denuo per nostre mansuetudinis preceptum plenius confirmare deberemus. Quorum petitionibus assensum denegare noluimus, sed sicut unicuique fidelium nostrorum iuste et rationabiliter petentium, ita nos illis concessisse atque in omnibus confirmasse cognoscite. Precipientes  ergo iubemus ut quidquid pars iuste et rationabiliter alteri contulerit parti, deinceps per hanc nostram auctoritatem iure firmissimo teneat atque possideat, et quidquid exinde facere decreuerit, libero in omnibus potiatur arbitrio faciendi. Et ut hec confirmationis nostre auctoritas inuiolabilis perseueret, de annulo nostro subter eam iussimus sigillare.

Hirminmarus notarius ad uicem Hugonis recognoui.

Data Iu Idus Septembris, anno, Christo propitio, 22 imperii domni Ludouici piissimi Augusti, indictione 13. Actum monasterio Prumie, in Dei nomine feliciter. Amen.



CCu. PRO ALDRICO SENONENSI ARCHIEPISCOPO DE ABBATIA  S. REMIGII 
[Ex schedis mss. bibliothece S. Germani a Pratis, apud D. Bouquet., tom. uI, pag. 605.]

In nomine Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si enim quod ad seruorum Dei quietem pertinet deuotissima sollicitudine et imperiali prouidentia procuramus, ad emolumentum anime nostre, uel ad eternam beatitudinem capessendam, hoc procul dubio pertinere non dubitamus. Idcirco notum fieri uolumus omnibus sancte Dei Ecclesie fidelibus nostrisque, presentibus scilicet et futuris, quia Aldricus uenerabilis Senonice urbis archiepiscopus nostre suggessit mansuetudini de quodam monasterio memorati  episcopii sui, quod iuxta muros eiusdem ciuitatis in honorem beati Remigii confessoris Christi positum fuerat, eo quod propter impedimenta quedam que ex propinquitate atque assiduitate prefate urbis monachi illic Domino famulantes perpeti uidebantur, ipse in alterum locum, cuius uocabulum est ualliculas [Al., uallilias], octauo scilicet ab urbe eadem milliario, eum fecerit transmutari. Quem etiam locum Hrottaum quondam Meginarii comitis uxorem supradicto sancti Remigii monasterio, ob suam uirique sui requiem atque remedium, donationis titulo delegauisse testatus est. Sed ne quamlibet contrarietatem aut inquietudinem a presulibus per tempora labentia in eadem sede sibi succedentibus monachi, quos a memorato loco transmigrare fecerat,  quolibet tempore perpeti cogerentur, priuilegium eis ecclesiastica auctoritate, in urbe Wangionum una cum uenerabilibus cepiscopis fidelibus nostris diuersarum ecclesiarum constitutus, se fecisse professus est, sicut etiam eo perspecto atque relecto manifestissime claruit. In quo firmissime consensu omnium sanxerat, ut nullus pontificum sibi succedentium quidpiam de rebus quas in priore loco degentes possederant, imminuere, aut maiora illi seruitia, quam sub eo pertulerant, inferre presumeret; sed liceret illis res ad memoratum monasterium religiosissima deuotione fidelium delegatas quieto ordine possidere, nichilque eis oneris amplius imponere, quam in memorato priuilegio cum eisdem uenerabilibus  episcopis confirmato constitutum esse constabat. uerum licet ecclesiastica atque pontificalis constitutio sua imoque diuina auctoritate firma esse preuideat, tamen non indecens atque incongruum iudicauit, si nostra etiam imperiali auctoritate sua constitutio firma esse perpetuo sanciretur. Proinde hos nostre auctoritatis imperiales apices erga sepedictum monasterium fieri decreuimus, per quos decernentes precipimus atque sancimus ut, sicut a memorato uenerabili Aldrico archiepiscopo, consentientibus reuerendis dignissimo honore cepiscopis suis, constitutum ac priuilegio eorumdem aliorumque complurium sacerdotum Christi atque abbatum manibus roborato confirmatum est: ita deinceps per hanc nostram auctoritatem fixum atque inconuulsum  inuiolabiliter permaneat. Nec quispiam episcoporum in memorata urbe per tempora labentia Christo propitio succedentium quidquam de his minuere, immutare, aut quidpiam seruitii amplius quam in sepedicto priuilegio insertum est, augere presumat; sed liceat monachis per tempora inibi Domino militantibus sub conditionibus in iam dicto priuilegio taxatis quiete regulariterque uiuere, et pro nobis, coniuge, proleque nostra, ac stabilitate imperii a Deo nobis commissi atque conseruandi iugiter Domini misericordiam propensius exorare. Et ut hec nostre confirmationis auctoritas tam nostris quam et successorum nostrorum temporibus inuiolabilem atque inconuulsam obtineat firmitatem, de annulo nostro subter eam iussimus assignari.


Signum Ludouici serenissimi Augusti.

Hirminmaris notarius ad uicem Hugonis recognoui.

Data XuI Kalendas Decembris, anno, Christo propitio, 22 imperii domini Ludouici piissimi Augusti, indictione 13. Actum Aquisgrani palatio regio in Dei nomine feliciter. Amen.





CCuI. LOTHARII PRAECEPTUM PRO MONASTERIO S. AMBROSII MEDIOLANENSIS. 
[Ughelli, Italia sacra, tom. Iu, p. 80.]

In nomine Domini nostri Iesu Christi, Dei eterni, Lotharius, diuina ordinante prouidentia, imperator Augustus.


Quanto precellentius humanitas uiget prelata, tanto studiosius diuinis exsequi debet obsequiis, et quelibet postulata fidelium ad hoc pertinentia deuota obaudire uoluntate atque perficere decertatione; quatenus ex commissis largitoris benetractans placitis, eius opitulante clementia, et presentia feliciter transire ualeat, et eterna inenarrabili pietate collata felix feliciter adipiscere mereatur. Denique dum dilecta coniux nostra Hirmingardis, diuinarum sollicita, studiosissime nostram sedulo monere procuraret clementiam, ut locis Deo dicatis nostram sublimaremus munificentiam, occasione actuata ex dilectione fratris sui, puerili elegantia delati, Hugonis nomine, instantius hoc suadere decertauit: u  augmentum pietatis nostre, et emolumentum mercedis in loco quo ipse corpore humatus exstitit, cemeterio scilicet S. Ambrosii, ad decorem luminis, ob procurationem ecclesie ornamenta quedam conferremus beneficia pro mercedis nostre augmento et prefati pueri cumulo beatitudinis. Quapropter cunctorum comperiat fidelium sancte Dei Ecclesie nostrorumque, presentium scilicet et futurorum, sagacitas, quia nos eiusdem dilecte coniugis nostre beneplacitis precibus dignare uolentes, assensum prebuimus: ideoque eidem sancto loco pro remedio eiusdem pueri nostram beneficentiam conferamus quamdam curtem, nomine Lemonta, cum cura indomnicata, et capellam ad se aspicientem, dicatam scilicet in honore sancti Genesii, nec non oliueta, uel mansa, sed  cum mancipiis ibidem commanentibus, uel aspicientibus, triginta quatuor uel omnibus pertinentiis seu adiacentiis suis, ita ut ab hodierna die futura pro tempore rectores eiusdem loci eam ad decorem luminis, et ornamenta ecclesiastica procuranda, pro remedio anime predicti pueri sub pertinentia eiusdem loci teneant atque possideant, et ut ceteras res eiusdem ecclesie secundum utilitatem ipsius loci disponant. Pro firmitatis namque gratia circa eumdem sanctum, et uenerabilem locum solemni munere has nostras litteras fieri iussimus: per quas decernimus, rateque mansurum constituimus, ut nullus fidelium sancte Dei Ecclesie nostrorumque, presentium scilicet et futurorum, prefate sancte ecclesie ex hac suprascripta curte, suisque pertinentiis, uel adiacentiis,  quamlibet inferre presumat molestiam aut contrarietatem; sed rectores eiusdem loci perennis temporibus eum quieto ordine fruentes, et secundum utilitatem eiusdem ecclesie gubernantes attentius predicti pueri exorent ueniam, et eterne beatitudinis glorie perceptionem, nostramque diuinitus deprecentur felicissimam incolumitatem. Et ut hec nostra auctoritas pleniorem in Dei nomine obtineat uigorem, et a fidelibus sancte Dei Ecclesie nostrisque diligentius conseruetur ueriusque credatur, manu propria subter eam firmauimus, et annuli nostri impressione subter assignari iussimus.

Signum Lotharii gloriosissimi Augusti.

Dructemirus ad uicem Egilmari recognoui et subscripsi


Datum nono Kal. Februarii, anno, Christo propitio, imperii domini Lotharii imperatoris 12, indictione 13. Actum Papie ciuitate in Dei nomine feliciter. Amen.





CCuII. PRO CLERICIS DIeCESIS CREMONENSIS. 

Dructemirus subdiaconus atque notarius ad uicem Abumari recognoui.

Data Nonas Martii, anno, Christo propitio, imperii domini Lotharii pii imperatoris 17, indictione 13. Actum Sexpilas palatio regio, in Dei nomine feliciter. Amen



CCuIII. PRO ECCLESIA HELENENSI.  
[Apud Baluzium in Append., ad Marcam Hisp., col. 773.]

In nomine Domini Dei et Saluatoris nostri Iesu Christi, Ludouicus, diuina propitiante [repropitiante] clementia, imperator Augustus.

Si erga loca diuinis cultibus mancipata propter amorem Dei eisque in eisdem locis famulantibus beneficia opportuna largimur, premium apud Dominum eterne remunerationis nobis rependi non diffidimus. Igitur notum esse uolumus cunctis fidelibus nostris, presentibus scilicet et futuris, quod uenerabilis Fulmo [a 1Kb] ecclesie Helenensis episcopus deprecatus est  maiestatis nostre misericordiam ut predictam sedem cum omnibus ad se iuste et legaliter moderno tempore pertinentibus, sub nostra tuitione et immunitatis defensione cum omnibus rebus, id est cella S. Felicis, cum omnibus terminiis et appendiciis suis, et uilla que dicitur Torrente, et alio uocabulo Alamanis, et spedulia, et pro congruentia ecclesie sue erritorium a Petrafita usque super sua claustra, et cellulam etiam S. Iuliani, uel terras quas sui homines ex eremo traxerunt, necnon mediam partem pulueratici ex rafica, et ex mercato similiter, seu de pascuario, constitueremus: quo ita et nos fecisse omnium uestrum cognoscat industria. Precipientes ergo iubemus ut nullus iudex publicus uel quislibet ex iudiciaria potestate in ecclesias, uillas, loca, uel  agros, seu reliquas possessiones memorate ecclesie, quas moderno tempore possidet, uel que deinceps in iure ipsius loci uoluerit diuina pietas augeri, ad causas iudiciario more audiendas uel discutiendas, uel freda exigenda, aut mansiones uel paratas faciendas, aut fideiussores tollendos, aut homines ipsius ecclesie contra rationis ordinem distringendos, nec ullas redhibitiones nec illicitas occasiones requirendas, ingredi audeat. Precipimus etiam atque iubemus ut res quas moderno tempore iuste et legaliter possidet, uel que ibidem diuina pietas augeri uoluerit, in eorum iure et dominatione absque cuiuslibet inquietudine aut illicita contrarietate persistant, neque ullam indebitam calumniam aut repetitionem de eis a quoquam ullo unquam tempore patiantur; sed liceat  eis memoratas res, cum omnibus ad se iuste et legaliter pertinentibus, absque alicuius iniusta contradictione quieto ordine possidere, et de eis iure ecclesiastico disponere quidquid uoluerint; quatenus nostro iuuamine diuinum cultum copiosius exsequentes, pro nostra, coniugis, prolisque nostre incolumitate, et stabilitate imperii nostri eos Domini misericordiam attentius exorare delectet. Et ut hec auctoritas nostra presentibus futurisque temporibus inconuulsa permaneat, manu propria eam subter firmauimus, et annulo nostro sigillari iussimus.

Signum Ludouici serenissimi imperatoris.

Hirminmarus notarius ad uicem Hugonis recognoui.

Data III Nonas Martias, anno, Christo propitio, 23 [a 1Kb]  imperii domni Ludouici piissimi Augusti, indictione 14 [b 1Kb] . Actum Aquisgrani palatio regio in Dei nomine feliciter. Amen.



CCIX. LUDOuICI PII DIPLOMA PRO ECCLESIA CENOMANENSI. 
[Apud Baluz., Miscell., tom. I, pag. 97.]

In nomine Dei et Saluatoris nostri Iesu Christi,  Ludouicus, diuina repropitiante clementia, imperator Augustus.

Omnibus fidelibus sancte Dei Ecclesie ac nostris, presentibus et futuris, notum sit quia uir uenerabilis Aldricus Cenomanice urbis episcopus, diuino honore feruens pariter et amore, monasteriolum in sua parochia nouo opere suoque proprio sudore et labore in honore Dei et Saluatoris nostri ac sancte eiusdem genitricis Marie beatorumque martyrum Geruasii et Protasii atque Stephani cunctorumque generaliter sanctorum in loco qui prius uulgo Broialus uocabatur, construere studuit, et ad optatum dignumque decorem atque perfectionem summo studio perducere procurauit, congruoque tempore dedicauit solemniter, et de rebus iam dicte sedis sibi diuinitus  commisse sufficienter ad necessitates uarias monachorum in eo Domino militantium abunde fulciendas atque supplendas ditare non distulit. Unde et scriptum quoddam sua ceterorumque uenerabilium episcoporum reliquorumque ordinum Deo seruientium nec non laicorum religiosorumque pariter ac nobilium manibus roboratum nostre maiestatis obtutibus offerens, humiliter nostre supplicauit clementie ut quod ipse diuino tactus amore pia religiosaque deuotione superno fultus auxilio fecerat, nostra imperiali auctoritate roborare atque in perpetuum absque cuiuslibet conuulsione aut tergiuersatione firmissimum permanere deberet decernere studeremus, et ut monachi inibi degentes una cum consensu suo successorumque eius licentiam inter se  eligendi haberent abbates qui eos secundum regulam sancti Benedicti regerent. Cuius piissimis Deo amabilibus et nobis admodum amplectendis supplicationibus aurem fauoris libentissime accommodantes, hanc nostre auctoritatis conscriptionem ei fieri ac dari precepimus, per quam decernimus atque sancimus ut memoratum opus religiosissimis ab eo patratis studiis omni tempore firmum et stabile permaneat, quemadmodum in memorato deuotionis sue scripto, quod nobis obtulerat ad relegendum, ipse complexus est, neque de rebus quas ad idem monasteriolum contulit, a quoquam ullo unquam tempore quippiam minuatur, aut conditiones inibi studio eius inditas qualibet occasione conuellere aut ullatenus quisque negligere presumat, sed quemadmodum ab eo pie  religioseque sancita sunt, ita per hanc nostram auctoritatem inconuulsa perenniter maneant. Quandoquidem autem diuina uocatione abbas qui presenti tempore prefectus est, aut qui futuris temporibus subrogandi sunt, ab hac luce migrauerint, una cum consensu eiusdem Aldrici episcopi successorumque eius, presulum uidelicet memorate sedis, licentiam habeant ex seipsis eligendi abbates, si tales inter eos reperiri potuerint qui eis merito uite et scientie  secundum regulam sancti Benedicti preesse et pro desse possint. Et ut hec nostre confirmationis auctoritas perpetuam nostris successorumque nostrorum temporibus obtineat firmitatem, de annulo nostro subter eam iussimus sigillari.

Hincminmarus notarius ad uicem Hugonis recognoui et subscripsi.

Data XuII Kal. Iulii, anno, Christo propitio, 23 imperii domni nostri Ludouici piissimi Augusti, indictione 15. Actum Gundulfi uilla in Dei nomine feliciter. Amen.



CCX. PRO EADEM ECCLESIA. 
[Apud Baluz., ibid., pag. 100.]


In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Notum igitur esse uolumus omnibus fidelibus nostris, presentibus et futuris, quia Aldricus Cenomanice urbis uenerabilis episcopus obtulit ad relegendum maiestatis nostre obtutibus quoddam deuotionis atque dispositionis sue scriptum quo statuerat atque religiosa distributione disposuerat qualiter res que tempore sue decessionis in episcopio sibi commisso inuenirentur, in sua eleemosyna secundum uoluntatem modumque a se ecclesiastice descriptum fideliter largirentur, petens humiliter ut quod a se pia deuotione uotoque religiosissimo constabat dispositum, nostra imperiali auctoritate fieret inconuulsum.  Cuius uenerabilibus supplicationibus annuentes hanc nostre auctoritatis conscriptionem ei fieri iussimus; per quam decernimus atque sancimus ut quemadmodum ab eo per memoratum scriptum dispositum atque distributum constat, ita modis omnibus obseruetur atque firmissime teneatur, neque cuiuslibet cupida improbitas improbaque cupiditas id ullo astu conuellere audeat, aut quippiam in suos usus retorqueat, sed sicut ab eo, ut diximus, religiosissime statutum liquido cernitur, ita ab his quos ad eamdem distributionem impetrandam elegerit, incunctanter atque intrepide perficiatur; quatenus et ipse tante dispositionis fructum in eterna beatitudine ab omnium retributore percipiat, et nos eiusdem beatitudinis consortium copiosius consequi  mereamur. Ut igitur hec nostra auctoritas inuiolabilem obtinere ualeat uigorem, de annulo nostro subter eam iussimus sigillari.

Hirminmarus notarius ad uicem Hugonis recognoui et subscripsi.

Data uII Idus Septembris, anno, Christo propitio, 25 imperii domni Ludouici piissimi Augusti, indictione prima.

Actum Carisiaco palatio regio in Dei nomine feliciter. Amen.



CCXI. PRO EADEM ECCLESIA. 
[Apud Baluz., ibid.]

In nomine Domini Dei et Saluatoris nostri Iesu  Christi, Ludouicus, diuina repropitiante clementia, imperator Augustus.

Si sacerdotum seruorumque Dei iustis et rationabilibus petitionibus aurem accommodamus, eorumque iustas et rationabiles postulationes ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorandos deuotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse uolumus cunctis fidelibus sancte Dei Ecclesie nostrisque, presentibus scilicet et futuris, quia Aldricus uenerabilis episcopus obtulit nobis quasdam auctoritates regum Francorum uidelicet decessorum nostrorum  erga monasterium suum quod extra muros eiusdem urbis in honore sancte Dei genitricis Marie et sancti Petri apostolorum principis aliorumque sanctorum situm atque consecratum est factas, per quas eum immunem a quibuscunque publicis functionibus statuentes sub sua immunitate et defensione constituerunt, suppliciter postulans ut pia facta antecessorum nostrorum consueta benignitate et mansuetudine nostre celsitudinis roboranda imperiali auctoritate sanciremus. Cuius precibus aurem fauoris libentissime accommodantes, has auctoritatis nostre litteras circa memoratum monasterium fieri iussimus; per quas precipientes uolumus atque iubemus ut nullus quislibet maioris aut inferioris ordinis seu quisquam ex iudiciaria potestate in curtes  et uillas seu loca aut agros eiusdem monasterii ad causas iudiciario more audiendas et inferenda exigenda, aut teloneos requirendos, nec freda aut fideiussores tollendos, seu mansiones aut paratas faciendas, aut homines ipsius monasterii tam ingenuos quam seruos distringendos, nec ullas redhibitiones requirendas seu exigendas, ullo unquam tempore ingredi presumat aut exigere audeat; sed quidquid exinde fiscus sperare poterat, totum in luminaria eiusdem ecclesie atque necessitates congregationis in eo Domino militantis subleuandas ac fulciendas perpetuo cedat atque proficiat, quatenus memoratam congregationem pro nobis, coniuge, ac prole nostra, et stabilitate totius imperii nostri  Domini misericordiam attentius exorare delectet. Si quis autem iudiciarie potestatis tam temerarius exstiterit ut hanc nostram eorumque preceptiones uiolare conetur, nouerit se, sicut in predecessorum nostrorum immunitatibus continetur, DC sol. esse multandum, ex quibus duas partes rectores memorati monasterii, tertiam uero fiscus noster recipiat. Et ut hec nostra auctoritas inuiolabilem et inconuulsam obtineat firmitatem, manu propria subter eam firmauimus, et annuli nostri impressione assignari iussimus.

Signum Ludouici piissimi imperatoris.

Hirminmarus notarius ad uicem Hugonis recognouit et subscripsi.

Data X Kal. April., anno, Christo propltio, 23 imperii  domni nostri Ludouici piissimi Augusti, indictione 4.

Actum Aquisgrani palatio regio in Dei nomine feliciter. Amen.



CCXII PRO EADEM ECCLESIA. 
[Apud Baluz., ibid.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si petitionibus sacerdotum seruorumque Dei, iustis et rationalibus postulationibus pro quibuslibet ecclesiarum sibi commissarum negotiis et necessitatibus  eorum aures nostras libenter annuimus, et eas cum Dei auxilio ad effectum perducimus, non solum regiam et imperatoriam exercemus consuetudinem, sed id nobis ad eterne remunerationis premia percipienda profuturum liquido credimus. Idcirco notum esse uolumus cunctis fidelibus sancte Dei ecclesie et nostris, presentibus scilicet et futuris, quoniam adiens serenitatem nostram Aldricus uenerabilis Cenomanice urbis episcopus innotuit nobis quod monasterium Anisole situm infra terminos parochie sue, in quo etiam sanctus Carilephus corpore requiescit, a iam dicto domno Carilepho concedente atque ordinante domno Innocente prescripte urbis quondam episcopo de rebus tam sui episcopii quam et de rebus aliorum bonorum hominum  tam regum quam et aliorum nobilium uirorum memorato domno Carilepho traditis, quas et ipse postea per instrumenta chartarum et per licentiam siue permissum atque consensum Childeberti regis Francorum ad matrem et ciuitatis ecclesiam, que est constructa in honore sancte Marie Dei genitricis et sanctorum martyrum Geruasii et Protasii, instante et confirmante iusso predicti Childeberti regis Francorum, et tradidit atque canonice et legaliter confirmauit, in quibus rebus predictum monasterium fundatum a iam dictis sanctis uiris atque constructum est, et a predicte sedis pontificibus canonice legibusque longo tempore possessum atque dominatum, sed quibusdam interuenientibus causis postmodum a iure prefate matris ecclesie  subtractum et aliquo tempore iniuste fuisse alienatum. Sed hec omnia, ut nobis a Drogone fratre et archicapellano nostro et a reliquis fidelibus missis nostris, quibus hoc inuestigare et diligenter inquirere precepimus, ueraciter renuntiatum est et scriptis manifestatum a bone memorie domno et genitore nostro Carolo gloriosissimo rege Francorum ad liquidum olim fuisse tam per se quam per fidelissimos missos suos perscrutata et diligenter inuestigata, et post rei ueritatem ueraciter inuestigatam pleniterque per omnia cognitam ad ius et dominationem prescripte Cenomanice matris ecclesie Franconi eiusdem ecclesie episcopo Anisole monasterium canonice et legaliter redditum, et per  suum preceptum, propria scilicet sua manu roboratum, et annuli sui impressione signatum, futuris temporibus iure ecclesiastico possidendum, ut uere quod asserebat, ueraciter nobis per omnia patesceret, obtulit obtutibus maiestatis nostre quedam instrumenta sanctorum propriis subscriptionibus firmata, monumenta uidelicet chartarum, et predicti domni et genitoris nostri Caroli piissimi Augusti inquisitionem atque supranominatum preceptum, per quod, ut iam dictum est, prescriptum Anisole monasterium memorate matris ecclesie solemniter et legaliter reddidit. Insuper detulit nobis nonnulla aliorum regum precepta non pauca decessorumque nostrorum regum uidelicet Francorum, propriis manibus corroborata, et sigillis eorum subter sigillata; quibus  inspectis atque relectis euidenter ostenditur predictum monasterium iuris sepedicte sedis Cenomanice sibi commisse esse, et in ipsius dominatione iure firmissimo debere persistere, qua de re humiliter implorans nostram clementiam ut quod tam euidentibus indiciis declaratur, nostra quoque assensione, imo auctoritate declararetur. Que ita liquidius cognoscentes, eisque ob amorem Dei et eiusdem sancte sedis reuerentiam fauorem nostri culminis adhibere dignum iudicantes, hanc auctoritatis nostre preceptionem suis per tempora successoribus fieri ac dari iussimus, per quam decernimus atque sancimus ut memoratum monasterium Anisole quod aliquandiu ab eorum iure et ditione subtractum fuerat, abhinc in posterum habeant et possideant; ut quidquid more  ecclesiastico de eo disponere uoluerint, liberam habeant potestatem, neque ullo deinceps tempore a iure prescripte sedis eiusque rectorum qualibet occasione aut uiolentia segregetur, sed semper in illius rectorumque eius potestate et dispositione et uoluntate ad diuinum cultum propensius exsequendum cum omnibus ad se pertinentibus integerrime sincerissimeque perpetuo consistat. Et ut hec nostre redditionis auctoritas inuiolabilem et inconuulsam perpetuamque obtineat firmitatem, manu propria subter firmauimus, et annuli nostri impressione assignari iussimus.

Signum Ludouici piissimi imperatoris.

Hirminmarus notarius ad uicem Hugonis recognoui et subscripsi.


Data uII Idus Septemb., anno, Christo propitio, 25 imperii domni Ludouici piissimi Augusti, indictione prima.

Actum Carisiaco palatio regio in Dei nomine feliciter. Amen



CCXIII. PRO ALDRICO CENOMANENSI EPISCOPO.  Priuilegium monete ei eiusque successoribus conceditur.
[Apud Baluz., ibid.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.


Si sacerdotum seruorumque Dei iustis et rationabilibus petitionibus ad optatum aurem accommodamus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorandos deuotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse uolumus cunctis fidelibus sancte Dei Ecclesie nostrisque, presentibus scilicet et futuris, quia uir uenerabilis Cenomanice urbis episcopus, Aldricus nomine, nobis innotuit eo quod antecessores sui, Merolus scilicet et Gauzciolenus, atque predecessores eorum, in predicta urbe monetam publicam per precepta bone memorie domni et genitoris nostri Caroli et Pippini aui nostri siue  Theoderici regis atque anteriorum regum plena eorum auctoritate concessam predictam monetam habuissent, que propter ablationem rerum predicte sedis ecclesie, siue propter uastationem earum, aliquo tempore, licet paruo, nostroque siue in fine genitoris nostri predicta moneta dimissa et propter predictarum rerum inopiam atque desolationem cessata esset; quam neque nos, neque domnus Carolus genitor noster, neque ullus missus noster nostra aut sua auctoritate prohibuit, sed solummodo propter prefatam indigentiam dimissa esset. Obtulit etiam antedictus episcopus obtutibus nostris precepta regum predecessorum nostrorum uidelicet Francorum, in quibus continebatur quod predicta moneta antecessoribus predicti Aldrici episcopi a prescriptis  regibus concessa antiquis et modernis temporibus fuisset. Que et nos relegentes tanta inuenimus, et signa atque sigilla regum predecessorum quoque nostrorum in eis inspicientes, uera esse que dicebat cognouimus. Idcirco precipientes iubemus ut nullus missus noster uel comes ipsius prouincie aut quislibet ex iudiciaria potestate ei successoribusque suis ex prefata moneta ullo unquam tempore aliquam calumniam aut molestiam aut iniustam pulsationem siue causationem atque machinationem facere presumat, sed nostris futurisque temporibus prescripta moneta in prefata urbe sepedicto episcopo atque eius successoribus permaneat; ita tamen ut hoc preuideat tam prefixus Aldricus quam et sui successores, ut aliqua falsitas in ipsa moneta non appareat. Et ut hec  concessio nostra de predicta moneta futuris conseruetur temporibus, quam nos pro Dei amore et pro reuerentia ipsius loci fieri iussimus, et uerius credatur et diligentius conseruetur, manu nostra subter firmauimus, et de annulo nostro sigillari iussimus.

Signum Ludouici piissimi imperatoris.

Hirminmarus notarius ad uicem Hugonis recognoui et subscripsi.

Data XI Kal. Aprilis, anno, Christo propitio, 23 imperii domni Ludouici piissimi Augusti, indictione 14.

Actum Aquisgrani palatio regio in Dei nomine feliciter. Amen.



CCXIu. PRO MONASTERIO S. CARILEPHI. 
[Apud Baluz., ibid.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si sacerdotum seruorumque Dei iustis et rationabilibus petitionibus aurem accommodamus, eorumque iustas et rationabiles postulationes ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorando deuotiores promptioresque facimus, atque per hoc immensam Dei misericordiam facilius nobis  conciliandam esse confidimus. Idcirco notum esse uolumus cunctis fidelibus sancte Dei Ecclesie nostrisque, presentibus scilicet et futuris, quia Aldricus uenerabilis urbis Cenomanice episcopus obtulit nobis quasdam auctoritates regum Francorum decessorum uidelicet nostrorum erga monasterium suum quod infra terminos predicte urbis parochie in loco qui uocatur Anisola, in quo sanctus Carilephus corpore requiescit, in honore predicti sancti Carilephi aliorumque sanctorum situm atque consecratum est factas, per quas eum immunem a quibuscunque publicis functionibus statuentes sub sua immunitate et defensione constituerunt, suppliciter postulans ut pia facta antecessorum nostrorum consueta benignitate et mansuetudine nostre celsitudinis roboranda  imperiali auctoritate sanciremus. Cuius precibus aurem fauoris libentissime accommodantes, has auctoritatis nostre litteras circa memoratum monasterium fieri iussimus; per quas precipientes uolumus atque iubemus, ut nullus quislibet maioris aut inferioris ordinis seu quisquam ex iudiciaria potestate in curtes uel uillas seu loca aut agros eiusdem monasterii ad causas iudiciario more audiendas, uel inferenda exigenda, aut teloneos requirendos, nec freda aut fideiussores tollendos, seu mansiones aut paratas faciendas, aut homines ipsius monasterii tam ingenuos quam seruos distringendos, nec ullas redhibitiones requirendas siue exigendas ullo unquam tempore ingredi presumat, aut exquirere audeat; sed quidquid exinde fiscus sperare  poterat, totum in luminaria eiusdem ecclesie atque necessitates congregationis in eo Domino militantis subleuandas ac fulciendas perpetuo cedat atque proficiat, quatenus memoratam congregationem pro nobis, coniuge, ac prole nostra, et stabilitate totius imperii nostri Domini misericordiam attentius exorare delectet. Si quis autem iudiciarie potestatis tam temerarius exstiterit, ut hanc nostram eorumque preceptiones uiolare conetur, nouerit se, sicut in predecessorum nostrorum immunitatibus continetur, DC sol. esse multandum, ex quibus duas partes rectores memorati monasterii, tertiam uero fiscus noster accipiat. Et ut hec nostra auctoritas inuiolabilem et inconuulsam obtineat firmitatem, manu propria  subter eam firmauimus et annuli nostri impressione assignari iussimus.

Signum Ludouici piissimi imperatoris.

Hirminmarus notarius ad uicem Hugonis recognoui et subscripsi.

Data uII Idus Septembris, anno, Christo propitio, 25 imperii domni Ludouici piissimi Augusti, indictione prima.

Actum Carisiaco palatio regio in Dei nomine feliciter. Amen.



CCXu. uILLA LUGDUNUM DATUR ECCLESIAE CENOMANICAE. 
[Apud Baluz., ibid.]

In nomine Domini Dei et Saluatoris nostri Iesu  Christi, Ludouicus, diuina repropitiante clementia, imperator Augustus.

Si fidelium nostrorum iustas et rationabiles petitiones ac postulationes, quas pro utilitate et exaltatione sancte Dei Ecclesie exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque deuotiores facimus. Idcirco omnibus sancte Dei Ecclesie fidelibus et nostris, presentibus scilicet et futuris, notum esse uolumus quia Banzlegbus comes et Saxonie patrie marchio noster nobis innotuit quod quamdam uillam sitam in pago Cenomanico, nomine Lugdunum, de iure canonice matris ecclesie per nostrum beneficium possideret, de qua  per singulos annos nonas et legitimos census atque decimas partibus prefate matris ecclesie et eiusdem rectoribus persolueret. Qua de re memoratus Banzlegbus pertractans casum humane fragilitatis, et pauescens ultimum uocationis diem, timensque ne prefata uilla aliquo cupiditatis sue stimulo uel quolibet ingenio a iure prescripte matris ecclesie alienata fieret, ideoque feruens amore diuino, adiit clementiam nostram suppliciter deprecans ut memoratam uillam nomine Lugdunum cum omnibus ad se pertinentibus partibus predicte Cenomanice sedis ecclesie et Aldrico eiusdem urbis uenerabili pontifici, presentaliter nostra imperiali auctoritate redderemus, et hanc redditionem per nostrum preceptum futuris temporibus firmius eidem ecclesie  suisque rectoribus possidendam confirmassemus. Cuius petitionem ob amorem Dei et reuerentiam eiusdem sancti loci seruorumque Dei inibi Domino famulantium libenter audiuimus, et deprecationem ac pium desiderium eius ad optatum effectum adimplere dignum duximus. Quapropter per hoc nostre auctoritatis scriptum statuentes decernimus atque iubemus ut quemadmodum sepedictus Banzlegbus fidelis noster memoratam uillam cum omni integritate, sicut illa die sub iure nostre potestatis erat quando a largitione nostra ipsum beneficium accepisse constat pro emolumento anime nostre et stabilitate imperii nostri memorato uenerabili Aldrico episcopo ad partem sue ecclesie presentialiter  reddidimus, ut in perpetuo in utilitates et usus eiusdem ecclesie Deoque in ea deseruientium permaneat. Idcirco suggerentibus atque humiliter postulantibus predictis fidelibus nostris, memorato uidelicet Aldrico uenerabili episcopo et Banzlegbo iam dicto fideli nostro hoc confirmationis nostre atque redditionis preceptum sepedicto Aldrico episcopo uel ad partem iam dicte urbis fieri iussimus; per quod decernimus atque iubemus ut nullus sub ditione imperii nostri degens ullo unquam tempore de predicta uilla uel de omnibus ad eam pertinentibus in quibuscunque pagis uel locis sepedicto Aldrico episcopo suisque successoribus ullo unquam tempore inquietudinem facere presumat aut quamlibet calumniam ingerere, sed liceat ei et successoribus  suis quieto ordine memoratam uillam cum omnibus locis et territoriis siue mancipiis et cum omnibus ad se pertinentibus iure ecclesiastico tenere et possidere; et quidquid pro opportunitate et commoditate prefate sedis ecclesie exinde facere decreuerint, liberam in omnibus habeant futuris temporibus potestatem faciendi. Et ut hec nostre redditionis auctoritas perpetuam obtineat firmitatem, manu propria subter eam firmauimus et de annulo nostro sigillari iussimus.

Signum Ludouici serenissimi imperatoris.

Hirminmarus notarius ad uicem Hugonis recognoui et subscripsi

Data XI Kalend. Aprilis, anno, Christo propitio, 25 imperii domni Ludouici piissimi Augusti, indictione  prima.

Actum Aquisgrani palatio regio in Dei nomine feliciter. Amen.



CCXuI. PRO SENONENSI S. COLUMBAE MONASTERIO 
[Ex schedis mss. bibliothece S. Germani a Pratis apud D. Bouquet., tom. uI, pag. 610.]

In nomine Domini Dei et Saluatoris nostri Iesu Christi, Ludouicus, diuina propitiante [repropitiante] clementia, imperator Augustus.

Notum esse uolumus cunctis fidelibus sancte Dei Ecclesie et nostris, presentibus scilicet et futuris, quia olim dum monasticum ordinem usquequaque deprauatum esse constaret, et ad eum corrigendum  atque emendandum, imo ad pristinum debitumque modum et rectitudinem, auxiliante Domino, reducendum, quemdam abbatem eiusdem ordinis feruentissimum, Benedictum cognomine, per monasteria imperii a Deo nobis commissi destinaremus; contigit eum ad monasterium quod dicitur S. Columbe, haud procul ab urbe Senonensi deuenire: in quo cum cetera regulariter ordinare satageret, quia tunc temporis abbatem canonicum, Iacob uocabulo, inibi preesse contigerat, quasdam uillas que priscis temporibus ad usus fratrum ibidem Deo famulantium fuerant destinate, segregauit, ut absque regali aut publico seruitio, uel quolibet abbatis dono aut exactione usibus eorum perpetuo deseruirent, id est  uillam que dicitur Morus, cum omnibus ad se pertinentibus, et uillam que dicitur Sarmasia, cum omnibus ad se pertinentibus; similiter et Tauriaci uillam cum omnibus ad se pertinentibus; similiter uillam Patricii cum omnibus ad se pertinentibus; similiter et uillam que Longa-Aqua nuncupatur, cum omnibus ad se pertinentibus; similiter et illa omnia que in his uillis pars predicti monasterii habere dignoscitur: quarum nomina hec sunt: Gromen uilla, Aurosi uilla, Messeriaci uilla, Canapi uilla, Coriaci uilla, Grauunciaci uilla, Floxi uilla, Curtennis uilla, Spiriaci uilla, Abonis uilla, Bandrici uilla, Paciaci uilla, Luponis uilla, Syncleriaci uilla, Regniaci uilla, necnon desuper fluuium, quod dicitur Fullonis, hospitiola duo, atque etiam illud quod Auffridus et Donatus nepotes Ieremie quondam Senonice  urbis episcopi ad prefatum monasterium legaliter contulerunt: similiter uineas et terras aratorias ac prata que in circuitu memorati monasterii S. Columbe esse noscuntur; atque hospitiola que in loco qui dicitur Canalis, esse noscuntur. Sed quoniam deinceps memoratum monasterium per subreptionem quorumdam Ecclesie Senonice subditum fuerat, licet hoc denuo liquidius cognoscentes, in suo eum [ipsum] iure et dominatione ac propriorum abbatum regimine constituissemus; ueniens uenerabilis uir Supplicius eiusdem abbas cenobii ad nostre maiestatis presentiam humiliter nostram supplicauit clementiam, ut nostram mereretur percipere preceptionem, per quam nostris futurisque temporibus idem nostrum constitutum firmum atque inuiolabile  permaneret. Cuius petitionibus fauendum dignum ac rationabile iudicantes, hos nostros imperiales apices erga sepedictum monasterium fieri iussimus, per quos precipimus atque sancimus ut nulli ecclesie subditum, sed in suo suorumque rectorum dominio et gubernatione degens, nichil obsequii aut solutionis uel quidquam seruitii de memoratis uillis ullo unquam tempore soluat, aut soluere compellatur: sed semper absque ulla sui diminutione in usus fratrum inibi Deo militantium uariisque illorum necessitatibus deseruiant; nec quispiam earum quidquam eiusdem aut alterius professionis abbas in beneficium cuipiam dare presumat: sed, sicut diximus, eorum usibus pauperumque receptionibus perenniter obsequantur.  Ea uero que ad sarcienda eiusdem monasterii tecta necessaria fuerint, de communibus ipsius  monasterii rebus ut irrefragabiliter reficiantur, decernimus atque iubemus. Et ut hec nostre confirmationis auctoritas nostris successorumque nostrorum temporibus inuiolabiliter conseruetur, manu propria nostra eam subterfirmauimus, et annuli nostri impressione assignari iussimus.

Signum Ludouici serenissimi imperatoris.

Data Iu Nonas Aprilis, anno, Christo propitio, 23 imperii domni Ludouici piissimi Augusti, indictione 13 [a 1Kb] . Actum Aquisgrani palatio regio in Dei nomine feliciter. Amen.



CCXuII. PRO ROTONENSI S. SALuATORIS MONASTERIO. 
[Ex probationibus Historie Britannie, pag. 30, apud D. Bouquet., ibid.]


In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si illius amore, etc. [b 1Kb] . Cuius precatu permoti, simul et hortatu atque interuentu fidelis nostri Nomine commoniti, complacuit serenitati nostre plebem que Rannac nominatur, cum omni integritate sua, nec non et locellum qui nominatur Plaz, imo et plebiculam que nominatur Ardon, per hanc nostram auctoritatem memorato monasterio atque monachis ibidem Deo per diuturna tempora militantibus tradere, etc. [c 1Kb]

Data III Kal. Septembris, anno, Christo propitio, 23 imperii domini Ludouici, indictione 15 [d 1Kb] . Actum Karisiaco palatio regio in Dei nomine feliciter.  Amen.



CCXuIII. PRO uERENDARIO CURIENSI EPISCOPO [e 1Kb] 
[Apud Grandidier, Hist. de l'Eglise de Strasbourg, tom. II, pag. 203.]

In nomine Domini Dei Saluatoris nostri Iesu Christi, Ludouicus, diuina repropitiante clementia, imperator Augustus

Notum sit igitur cunctis fidelibus sancte Ecclesie nostrisque, presentibus scilicet et futuris, quia dilectus frater noster Drogo [f 1Kb] archiepiscopus et sacri palatii nostri archicapellanus, nec non Rataldus [g 1Kb] itidem episcopus, nostram adeuntes mansuetudinem innotuerunt, eo quod dum diuino iudicio quorumdam  maleuolentia et factione honoribus celitus nobis collatis dilati fuissemus [h 1Kb] , et uerendarius [i 1Kb] uenerabilis  Curie episcopus causa fidelitatis nobis conseruate honoribus propriis priuatus exsilioque trusus consisteret, preceptum quoddam domini et genitoris nostri Caroli serenissimi imperatoris, per quod eidem ecclesie quasdam res proprietatis sue solemni donatione contulerat, perditum et a iure eiusdem ecclesie penitus abstractum fuisse. Sed quoniam nostri causa memoratum episcopum exsilio deportatum constat, et eodem interstitio memoratam auctoritatem domini et genitoris nostri amissam tandem diuina misericordia nobis pristino honori restitutis, memorato quoque episcopo proprie ecclesie reddito, quia sine imperiali auctoritate memoratas res que sunt in pago Elisacense, in loco qui dicitur Selezistata [a 1Kb] , capella uidelicet cum omnibus ad se pertinentibus,  et in Curia ciuitate telonium ab itinerantibus sub firmitate iuris sue ecclesie nullatenus poterat detinere, petiuerunt nostram similiter celsitudinem ut super eisdem rebus nostrum mereretur accipere conscriptum, per quod, absque cuiuslibet illicita contrarietate aut inquietudine, eas partes sepe dicti episcopii in posterum possidere ac iure legitimo disponere potuisset. Quorum rationabilibus precibus annuentes, hos nostre auctoritatis apices memorato episcopo suisque per tempora labentia successoribus fieri ac dari decreuimus, per quas precipimus atque iubemus ut deinceps sepedicte res cum omni integritate, et teloneus de omnibus itinerantibus ad ecclesiam domine sancte Marie, rectorumque, Christo propitio, illius perenniter maneant,  et quidquid de eis iure ecclesiastico agere uoluerint, liberam in omnibus habeant potestatem, neque ullam calumniam, aut diminutionem, siue detentionem pro eiusdem domini et genitoris nostri auctoritatis amissione ullo unquam tempore a quoquam se perpeti pertimescant, quatenus eos pro nostra nostrorumque omnium salute, atque imperii a Deo nobis collati stabilitate Domini clementiam liberius exorare delectet. Et ut nostra auctoritas indissolubilem obtineat firmitatem, de annulo nostro subter eam iussimus sigillari.

Data uI Idus Ianuarii, anno, Christo propitio, 22 imperii domni Ludouici piissimi Augusti, indictione 14. Actum Francouurt [b 1Kb] , in Dei nomine feliciter. Amen.



CCXIX. PRO MONASTERIO LONGOuILLANO. 
[D. Calmet., Hist. Lothar.]

In nomine sancte et indiuidue Trinitatis, Ludouicus  diuina fauente gratia Romanorum imperator Augustus.

Si loca diuino cultui mancipata reformauerimus, et que corrigenda sunt pia intentione correxerimus, hoc procul dubio ad statibilitatem regni nostri et imperii, et ad remunerationem eternam recipiendam, talia facere non dubitamus. Quapropter nouerit omnium nostrum et omnium fidelium Christianorum industria, quod fratres de ecclesia Glanderiensi, que in honore sancte Dei genitricis Marie et sanctorum confessorum Martini, Digni, Bodagisli, atque Undonis consecrata, conquerendo adierunt nostram presentiam, dicentes ecclesiam suam spoliatam fuisse a regibus qui ante progenitorem nostrum Carolum Magnum exstiterunt, de curiis et uillis, et beneficiis  a Domino Bodagislo patre beati Arnulphi Metensis episcopi ecclesie Glanderiensi collatis, et que ipsi constructores loci beatus Dignus et Undo, a tyrannis crudeliter ablata fuisse. Aurem ergo nostre clementie eis accommodantes, et propter illud maxime quia ad imperium pertinebat ipsum cenobium, consilium principum imperii super hoc quesiuimus, qui iudicio curie eis reddendum esse quod iniuste eis ablatum fuit; quod iudicium libenti et grato animo audiuimus. Per interuentum igitur conthoralis nostre Gruingardis regine, et filiorum nostrorum Lotharii Cesaris, et Pippini, atque Ludouici, et Angilramni archicapellani palatii, et episcopi Metensis urbis, et principum Curie, reddimus eis curtem quamdam Grundstat, cum ecclesia et dote eius, ac alias duas  ecclesias de Mertenshein, et de uettemberg, et dote earum, et sicut genitor noster, Carolus scilicet, et nos tenuimus, sic reddimus eam ex integro Deo et sancte eius genitrici Marie, et beatis confessoribus Christi Martino, Digno, Bodagislo atque Undoni, cum omnibus appendiciis suis, cum hominibus suis et mulieribus, cum reditibus, cum censu, cum agris et molendinis, quesitis et inquirendis, mobilibus et immobilibus, exitibus, fontibus, et illis omnibus consuetudinibus quibus ea usi fuimus, ipsis fratribus per auctoritatem imperialem et iudicium principum reddimus. Si quis autem de successoribus nostris, regibus uel imperatoribus, uel potentes aliqui, uel tyrannus, uel malefactor, ipsam curtem quam reddimus, per potentiam uel uiolentiam, uel occasionem auferre,  uel inuadere, uel comambire [Forte, concambire], uel in precariam dare, uel abalienare tentauerit, uel impedierit, sanctam Mariam sentiat sibi aduersatricem, et in omnibus beati confessores Christi Martinus, Dignus, Undo atque Bodagislus sint eius peruersitatis inimici et iudices. Hanc ergo chartam  uidentibus principibus totius imperii, fratribus ecclesie Ganderiensis, in Sacrario sancti Petri conseruandam et nostro sigillo iussimus eam insigniri.

Signum Ludouici imperatoris piissimi.

Hubaldus ad uicem Angelramni archicapellani subscripsi.

Actum uormatie Idus Maii, anno Dominice incarnationis 836, indict. 7, Ludouico piissimo, anno consecrationis eius 8, in regno Francorum imperante.



CCXX. PRO MONASTERIO HOHENBURGENSI [a 1Kb] . 
[Ex transumpto uidimato anni 1385, in tabulario episcopali Tabernensi [b 1Kb] , apud Grandidier, Hist. de l'Eglise de Strasbourg, tom. II, pag. 205.]


Ludouicus Dei gratia Romanorum imperator semper Augustus ad perpetue rei memoriam.

Pium esse censemus et consonum rationi arbitramur, ut ea que a genitore nostro Carolo piissimo imperatore personis ecclesiasticis et religiosi status prouide sunt concessa, ne alicuius calumnie patiantur incommoda, confirmationis nostre robore muniamus. Accedens maiestatis nostre presentiam dilectissima coniux nostra Iudith semper Augusta et deuota petiuit quasdam litteras et priuilegia renouari felicis recordationis uenerabilis ducis patris sancte Odilie uirginis. Eius quoque petitionem libentissime adimplentes, hoc nostre auctoritatis et immunitatis preceptum fieri iussimus, et decernimus atque sancimus, ut monasterium cuius uocabulum est Hohenburg,  cum omnibus ad se pertinentibus uel aspicientibus, in nostra defensione consistant, sicut sub tuitione et defensione patris nostri permansisse constat. Ipse quoque princeps honorosus, ortu generosus, mente uirtuosus, deuotione gloriosus dux Adelricus, alio nomine Ethicus, sue anime consulens saluti ad uacandum Deo locum magis ab hominibus sequestratum, prefatum montem Hohenburg elegit habitaculum, non uallem, ibique ad seruiendum Deo  claustrum feminarum siue dominarum, ibique perenniter permanentium, instituit et construxit in omni honore et decentia, sicut decuit, mente et pietate tradens eis omnem dignitatem, dominium, principatum cum omni iure ad huiusmodi pertinentem, et dotando resignauit altari beate uirginis Marie ibidem omnia bona immobilia et alia que habuit, specialiter Ehenheim Superius [c 1Kb] , Rodesheim [d 1Kb] , cum quindecim uillis, quas uoluit sub potestate predictarum dominarum tempore perpetuo permanere. Commendauit ecclesiam predicte uille sue sancte Odilie, predictum claustrum siue collegium Hohenburg cum omni iure et attinentia, bonis et cum aliis superius expressis pro utilitate dictarum dominarum, sicut fecit et fideliter donauit. Tradidit etiam predicte  filie sue et eius posteris iure perpetuo possidendam iurisdictionem in curia dominicali superiori Ehenheim, et causas iudiciario more audiendas et discutiendas, cum ecclesia in eadem curia sita, eiusdem ecclesie ius patronatus [e 1Kb] , ac iura ad dictam ecclesiam pertinentia cum omni iure et libertate resignauit. His et pluribus aliis a predicto duce peractis, et post eius mortem multo tempore et annis elapsis pluribus sancta Odilia uirgo propter loci aptitudinem inferius claustrum [f 1Kb] in ualle construxit, quod cum dignitate, iure et pietate abbatisse et ceteris dominabus in Hohenburg in nullo penitus derogaret. Et sciendum est quod sancta Odilia et postere eius abbatisse quam plures eam sequentes in Hohenburg pluribus annis et multo tempore quelibet sola post  dicti claustri consummationem ambo claustra fideliter gubernabat et procurabat. Et hec probant et affirmant quod eadem iura et potestates, dignitates, principatus et dominia a patre sancte Odilie sepe dicto claustro in Hohenburg tradita permaneant et debeant inuiolabiliter permanere. Et hec sunt bona et nomina uillarum que predictus dux donauit et contulit ecclesie in Hohenburg: Brunstatt [g 1Kb] , Ilfurt [h 1Kb] , Hemmersdorf [i 1Kb] , Limmiswiler [i 1Kb] , Hirsingen [k 1Kb] , Karoldespach [a 1Kb] ,  Reiningen [b 1Kb] , Kimmenheim [c 1Kb] , Gundolfsheim [d 1Kb] , Regesheim [e 1Kb] , Rulechescheim [f 1Kb] , Baltersheim [g 1Kb] , Hetwiler [h 1Kb] . Omnes homines ad ecclesiam Hohenburg pertinentes, siue longe, siue prope manentes debent dare ecclesie, quod uulgariter dicitur ual [i 1Kb] , et censum de corpore suo, exceptis ministerialibus, qui tenentur defendere honorem et libertatem ecclesie. Nos uero ad utilitatem et profectum predicti claustri Hohenburg peragendum, quatenus ancillas Dei inibi Deo famulantes pro nobis eademque coniuge nostra ac prole, totiusque imperii diuinitus nobis collati stabilitate et pace, Dei immensam clementiam iugiter exorare delectet; et hec nostre auctoritatis inuiolabilem et inconfusam obtineat firmitatem, manu nostra propria subscripsimus,  confirmauimus et sigilli nostri appensione assignari iussimus.

Datum in palatio nostro, anno Domini octuagesimo [i 1Kb] , tricesimo septimo, indictione decima, septima Idus Martii, regnorum nostrorum anno duodecimo.



CCXXI. PRO ABBATIA HOHENBURGENSI. 
[Ex ueteri seculi noni apographo membranaceo in tabulario episcopali Tabernensi [k 1Kb] , apud Grandidier, ibid.]

In nomine Domini Dei et Saluatoris nostri Iesu Christi, Ludouicus, diuina repropitiante [l 1Kb] clementia, imperator Augustus.

Cum locis Deo dicatis in quibuscunque indiguerint  consulere satagimus, eius gratiam cuius amore id noscimur efficere abundantius promereri confidimus. Idcirco notum fieri uolumus omnium fidelium sancte Dei Ecclesie nostrorumque, tam presentium quam et futurorum, industrie, quia dilectissima coniux nostra Iudith [m 1Kb] semper Augusta offerri fecit obtutibus maiestatis nostre quamdam auctoritatis preceptionem quam domnus et genitor noster Carolus piissimus imperator [n 1Kb] erga monasterium cuius uocabulum est Hohenburg, quod in honore genitricis D. N. Iesu Christi et beati Petri principis apostolorum  constat esse dedicatum, tuitionis immunitatisque gratia fieri iusserat, petiuitque ut eam more consueto renouari, prescriptoque monasterio tribui iuberemus. Eius quoque petitionem libentissime adimplentes, hoc nostre auctoritatis et immunitatis preceptum fieri iussimus, per quod decernimus atque sancimus ut memoratum monasterium cum omnibus ad se pertinentibus uel aspicientibus in nostra defensione atque immunitatis tuitione consistat, nullusque iudex publicus, nec quislibet ex iudiciaria potestate, aut etiam alia maior minorue persona in ecclesias, aut loca, uel agros, seu reliquas possessiones, quas moderno tempore in quibuslibet pagis uel territoriis in traditionem imperii nostri iuste et legaliter possidet, uel ea que deinceps  iure ipsius uoluerit diuina pietas augeri, ad causas iudiciario more audiendas uel discutiendas, uel paratas faciendas, aut fideiussores tollendos, aut homines ipsius tam ingenuos quam et seruos, et super terram ipsius commanentes iniuste distringendos, uel freda exigenda, nec ullas redhibitiones, aut illicitas occasiones [o 1Kb] requirendas, nostris nec futuris temporibus ingredi audeat, nec ea que supra memorata sunt penitus exigere presumat. Sed remota totius iudiciarie potestatis atque prauorum hominum inquietudine, idem monasterium cum omnibus rebus et mancipiis ad se pertinentibus sicut dictum est, sub nostra imperiali protectione et immunitatis defensione semper quietum consistat. Quidquid autem de eisdem rebus ius fisci exigere  poterat, totum nos in nostra eleemosyna eidem concessimus monasterio, sicut domnum et genitorem nostrum fecisse constat ad utilitatem et profectum ipsius peragendum, quatenus ancillas Dei inibi Deo famulantes pro nobis, eademque coniuge nostra ac prole [p 1Kb] , totiusque imperii diuinitus nobis collati stabilitate et pace Dei immensam clementiam iugiter exorare delectet. Et ut hec nostra auctoritas inuiolabilem et inconuulsam obtineat firmitatem, manu propria subter eam firmauimus, et annuli nostri impressione assignari iussimus.


Data uII Idus Martii, anno, Christo propitio, 24 imperii domni Ludouici piissimi Augusti, indictione 15. Actum Aquisgrani palatio regio, in Dei nomine feliciter. Amen [a 1Kb] .





CCXXII. PRO MONASTERIO NONANTULANO  Lotharii I Augusti diploma, per quod precipit ut is tantummodo monasterio Nonantulano presit quem ex sua congregatione monachi elegerint.
[Apud Muratori, Antiquitates Italice, tom. uI, pag. 308.]

In nomine Domini nostri Iesu Christi Dei eterni, Lotharius, diuina ordinante prouidentia, imperator Augustus.

Oportet gloria imperiali prelatos tanto studiosius  diuinarum assequi obsequiorum cumulo, quanto perfectius opulentia altitonantis sat apostolicis documentis sibi excellentiorem demonstratam uiam, ut illius misericordia presentium cumulentur felicitates, et inenarrabili pietate feliciter eternorum coronentur sine fine manentium gaudiorum, cuius amore utilitatem decertare et saluationem procurare subditorum. Igitur cunctorum fidelium sancteque Dei Ecclesie nostrorumque, presentium et futurorum, cognoscat solertia, quia dum nos amore sacratissime genitricis Dei et Domini nostri Iesu Christi Marie perpetue uirginis, et sanctissimi confessoris Christi Siluestri, ac desiderio sancte congregationis in eorum cenobio diuina militatione dedicate causa orationis monasterium adissemus Nonantule,  tantamque deuotionem diuino munere ibidem in diuinis cognouissemus, ut eorum orationes profuturas ad regni stabilitatem et nostram perpetuam felicitatem indubitanter iudicaremus: placuit diuino spirante suffragio ad exhortandum, et quietudinem bonitatis ibidem nostra auctoritate tale conferre munus, ut anni curriculum per successiones temporum concordia ibidem Deo seruientium monachorum ex eadem congregatione talis eligatur abbas, qui secundum regulam sancti Benedicti tanta congregatione prudenter regere ualeat, et saluationem animarum, seu utilitatem et Ecclesie, principis constitutione procuret, et nullo in tempore alicui committatur, nisi eorum electione et consensu, nostra et successorum nostrorum ordinatione ex eadem  semper congregatione habeant pastorem, animarumque eorum prouidum prudentemque rectorem. Unde pro firmitatis gratia hoc nostre auctoritatis preceptum circa eumdem sanctum locum fieri decreuimus, per quod nostros successores deposcimus, ut sicuti ipsi sua pia facta a suis conseruari uolunt, ita pro Dei amore et sanctorum reuerentia hanc nostram concessionem perpetue conseruent; nostrisque fidelibus expresse precipimus firmiterque mansurum constituimus, ut sicuti supra a nobis ibidem concessum est, rate illibateque mansurum permittant,  et nemo in hoc refragando temeritatem adhibeat, quatenus nostro studio omni procurata quietudine pro nobis ac stabilitate culminis nostri, seu saluatione coniugis ac prolis, atque in sinum sancte matris nostre catholice Ecclesie quiescentium protectione seu defensione attentius exorare Domini misericordiam eadem delectetur congregatio. Et ut hoc nostre concessionis munus a nostris successoribus uerius credatur, et a fidelibus diligentius conseruetur, manu propria subter firmauimus, et annuli nostri impressione subter assignari iussimus.

Signum Lotharii gloriosissimi Augusti.

Dructemirus subdiaconus atque notarius, ad uicem Egilmari recognoui et subscripsi.

Data III Nonas Februarias, anno, Christo propitio,  imperii domni Lotharii imperatoris 18, indictione 15.

Actum Nonantula, in Dei nomine feliciter. Amen.



CCXXIII. NOTITIA DE MONASTERIO S. CARILEPHI In generali synodo in Carisiaco palatio regio facta ab Aldrico episcopo per iudicium episcoporum accepta, sicut in ea continetur insertum. 
[Baluz., Miscell., tom. I, pag. 109.]

Cum in nomine Domini Dei et Saluatoris nostri Iesu Christi domnus Ludouicus imperator anno incarnationis Dominice 838 ad uniuersorum causas audiendas uel recta iudicia terminanda in Carisiaco palatio publice resedisset, et conuentum generalem  totius populi una cum Pipino et Carolo filiis suis, gloriosis uidelicet regibus, et synodum episcoporum et reliquorum sacerdotum ibidem generaliter ad ecclesiastica siue mundana negotia tractanda nec non et ad utilitatem sancte Dei Ecclesie fulciendam coadunatum haberet, ibique uenientes monachi de monasterio Anisole, in quo sanctus Carilephus corpore requiescit, ante predictum domnum Ludouicum imperatorem amplius quam uiginti una cum Sigemundo, qui dudum eorum abbas fuerat, qui se iniuste reclamauerunt de eorum monasterio eiectos esse, quorum causam domnus imperator in generali conuentu ibidem habito diligenter discutere et enucleatim inquirere precepit. Cum autem in conspectu episcoporum et abbatum et reliquorum sacerdotum  se pro predicta causa aduenientes reclamarent, interrogatum est Aldrico eorum et Cenomanice parochie episcopo et eiusdem monasterii abbati si eos eiecisset ex eorum monasterio, aut a quo eiecti taliter uagantes discurrerent, relicto loco in quo seculo renuntiauerunt, in quo etiam ecclesiasticis uel secularibus negotiis diebus uite eorum permanere deberent. Qui respondens ait: Nec ego eieci eos, nec sciui eos eiectos esse. Tunc allata est coram rege et optimatibus eius traditio sancti Carilephi, quam fecit sancto Innocenti episcopo per licentiam  et consensum Childeberti regis, et alie multe auctoritates quas enumerare longum est, de quibus sepedictus pontifex coram omnibus in eodem concilio consistentibus habuit suos testes, tam sacerdotes quam et ueridicos laicos nobiles et bonos et legitimos sufficienter, qui eadem instrumenta chartarum approbauerunt: et ea infra legitimos annos canonice et legibus uestita uiderunt, et pleniter atque legibus testificabantur plus per iustitiam et legem canonicam et mundanam predictum Anisole monasterium cum omnibus ad se pertinentibus ad ius Cenomanice matris ecclesie pertinere quam aliubi, aut fiscus dominicus aut proprium domini imperatoris aut alicuius hominis esse debere. Sed nullus inuentus est qui contra hec aliquid dicere  aut probare uoluisset. Tunc prefatus domnus Drogo archiepiscopus et senior capellanus et ceteri qui preterito tempore Aquisgrani palatio fuerunt quando hec ratio uentilata est et ad liquidum perscrutata canoniceque et legibus definita, respondentes dixerunt: Non est necesse hec modo iterum per omnia remouere neque singula retractare, quia scimus te canonice et legibus memoratum monasterium habere conquisitum et euindicatum: sed de istis monachis, qui modo se reclamant eiectos esse de eorum monasterio, quod domnus imperator nobis inquirere precepit, modo agendum est. Sed postquam perscrutatum est prescriptos monachos nullius eiectione, nec aliqua indigentia, nec culpa aut facto predicti Aldrici episcopi exisse ab eorum monasterio,  sed eorum libitu et contumacia hoc eos perpetrasse, et ut iam dictum monasterium predicto episcopo auferrent et a iure sue sedis ecclesie quoquo modo potuissent subtraherent uel alienarent sibique euindicarent, tunc eis preceptum est ut reuerterentur ad eorum monasterium quo renuntiauerunt, ibique ieiuniis et orationibus insisterent et Domino regulariter militarent. Illi uero contra stomachando responderunt, atque illuc reuerti nolle dixerunt. Tunc uidentes eos omnes episcopi et reliqui sacerdotes tante stultitie esse et taliter domno imperatori et omni sancte synodo, atque eorum proprio episcopo inobedientes existere eorumque iussionibus et piis ac iustis consiliis resistere, preceperunt afferre regulam sancti Benedicti et in conspectu omnium  sententias eius legere, quibus in omnibus repugnabant, et ad ultimum de humilitatis gradibus sententiam legere iusserunt, de quibus eis nullum tenere uisum est, sed magis propriis uoluntatibus inseruire et eorum libido inseruire et insistere. Quam regulam tunc considerantes dixerunt, quoniam ea que leui et blando medicamine sanari non possunt, ferro abscindi necesse est. Et preceperunt afferre canones, e quibus in presentia omnium in plenaria synodo relecta est sententia concilii Chalcedonensis de clericis qui presunt ptochiis uel monasteriis, capitulum 8 continens hec: » Clerici qui preficiuntur ptochiis, uel qui ordinantur in monasteriis et basilicis martyrum, sub episcoporum  qui in unaquaque ciuitate sunt secundum sanctorum Patrum traditiones potestate permaneant, neque per contumaciam ab episcopo suo dissiliant. Qui uero audent euertere huiusmodi formam quocunque modo, nec proprio subiiciuntur episcopo, si quidem clerici sunt, canonum correptionibus subiacebunt; si uero laici uel monachi fuerint, communione priuentur. « Perlecta autem hac sententia, iterum interrogati sunt si adhuc essent ita inobedientes ut prius. Illi uero in eadem pertinacia permanentes, tunc iudicio omnium episcoporum et uniuersalis sancti concilii secundum hanc sententiam ab omnibus episcopis et reliquis sacerdotibus exclusi sunt ab omni sacerdotali catalogo et communione, et extorres, si irreuocabiles persisterent, a  catholica Ecclesia facti sunt. Tunc ergo ab omnibus episcopis et reliquis Dei seruis siue a generali conuentu iudicatum est ut reciperet prefatus Aldricus episcopus suos monachos, et faceret ex eis quidquid ei libitum fuerit, et aliqui ei per manus a sancto concilio redditi sunt. Et iudicatum est ei ab uniuersa sancta synodo quod legibus euindicatam habebat suam causam et prefatum monasterium cum omnibus ad se pertinentibus canonice et legibus conquisitum, et ecclesie sibi commisse futuris temporibus suisque successoribus lucratum, et quidquid inde ecclesiastico ordine facere et disponere Domino annuente decreuerit, liberam in omnibus habeat potestatem faciendi. Idcirco necesse fuit ut prefatus episcopus et ministri sue sedis ecclesie  hoc euindicatum uel hanc notitiam consilio et iudicio omnium ad predictam synodum conuenientium episcoporum et reliquorum sacerdotum acciperent; ut si post hunc diem, quod fieri minime credimus, de hac causa aliqua causatio uel repetitio uel quedam calumnia instigantibus maleuolis hominibus orta fuerit, coram omnibus hec notitia uel euindicatio declarata appareat, ut quod repetit euindicare non ualeat, sed presens conscriptio omni tempore uel notitia firma et stabilis permaneat. His presentibus actum fuit. Drogo archiepiscopus et senior capellanus subscripsit. Autcarius archiepiscopus subscripsit. Agobardus archiepiscopus subscripsit. Bernardus archiepiscopus subscripsit. Bernegarius [ Bartholomeus ] Narbonensis archiepiscopus subscripsit.  Agiulfus Biturice urbis archiepiscopus subscripsit. Notho Arelatensis archiepiscopus subscripsit. Abtadus Geneuensis episcopus subscripsit. Harinbertus Baiocensis episcopus subscripsit. Freculfus Lexouiensis episcopus subscripsit. Theodoricus Cameracensis episcopus subscripsit. Erardus Tungrensis episcopus subscripsit. Ragenarius Ambianensis episcopus subscripsit. Eccardus Nouiomacensis episcopus subscripsit. Ebroinus Pictauiensis episcopus subscripsit. Gundacher Limoticinensis episcopus subscripsit. Ionas Aurelianensis urbis episcopus subscripsit. Moduinus Ostudunensis episcopus subscripsit. Heribaldus Altisiodorensis episcopus subscripsit. Adalbertus Tricacensis episcopus  subscripsit. Dodo Andegauensis episcopus subscripsit. Herchenradus Parisiace urbis episcopus subscripsit. Humbertus humilis episcopus subscripsit. Fulcarius humilis episcopus subscripsit. Godofredus Senlitensis episcopus subscripsit. Fauuo Cauilonensis episcopus subscripsit. Hildi uirdunensis episcopus subscripsit. Lupus Cadolonensis episcopus subscripsit. Stephanus humilis episcopus subscripsit. Walafridus diaconus rogatus recognoui et subscripsi.

Data uIII Idus Septembris anno, Christo propitio, imperii domni Ludouici piissimi Augusti 25, indictione 1. Actum Aquisgrani palatio regio in Dei nomine feliciter. Amen.



CCXXIu. PRO ECCLESIA CENOMANICAE URBIS ET ALDRICO EIUS EPISCOPO.  
[Apud Baluz. ibid.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si fidelium nostrorum iustas et rationabiles petitiones ac postulationes, quas pro utilitate et exactione sancte Dei Ecclesie exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque deuotiores facimus. Idcirco omnibus fidelibus sancte Dei Ecclesie et nostris, presentibus scilicet et futuris, notum esse uolumus quia Bauo uassallus noster nobis innotuit quod quamdam uillam sitam in pago Cenomanico  nomine Tridentem de iure Cenomanice matris ecclesie per nostrum beneficium possideret, de qua per singulos annos nonas et decimas et legitimos census partibus prefate matris ecclesie et eiusdem rectoribus persolueret. Qua de re memoratus Bauo pertractans casum fragilitatis humane, et pauescens ultimum uocationis diem, timensque ne prefata uilla aliquo cupiditatis sue stimulo uel quolibet ingenio a iure prefate matris ecclesie alienata fieret, ideoque diuino feruens amore, adiit clementiam nostram, suppliciter deprecans ut memoratam uillam nomine Tridentem cum omnibus ad se pertinentibus partibus predicte Cenomanice matris ecclesie et Aldrico eiusdem urbis uenerabili pontifici presentaliter  nostra imperiali auctoritate redderemus, et hanc redditionem per nostrum preceptum futuris temporibus firmius eidem ecclesie suisque rectoribus possidendam confirmassemus. Cuius petitionem ob amorem Dei et reuerentiam eiusdem sancti loci seruorumque Dei inibi famulantium libenter audiuimus, et deprecationem ac pium desiderium eius ad optatum effectum adimplere dignum duximus. Quapropter per hoc nostre auctoritatis scriptum statuentes decernimus atque iubemus ut quemadmodum sepedictus Bauo fidelis noster memoratam uillam cum omni integritate, sicut illa sub nostre iure potestatis, quando a largitione nostra ipsum beneficium accepisse constat, pro emolumento anime nostre et stabilitate imperii nostri memorato uenerabili  Aldrico episcopo ad patrem prescripte ecclesie sue presentaliter reddidimus, ut in perpetuum in utilitates et eiusdem ecclesie episcopi Deoque in ea deseruientium permaneat. Idcirco suggerentibus atque humiliter postulantibus predictis fidelibus nostris, memorato uidelicet Aldrico episcopo et Bauone uassallo nostro, hoc nostre confirmationis atque redditionis preceptum sepedicto Aldrico episcopo uel ad partem iam dicte urbis fieri iussimus, per quod decernimus atque iubemus ut nullus sub ditione imperii nostri degens ullo unquam tempore de predicta uilla uel de omnibus ad eam pertinentibus in quibuscunque pagis uel locis sepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere  presumat; sed liceat ei et successoribus eius quieto ordine memoratam uillam cum omnibus locis et territoriis siue mancipiis et cum omnibus ad se pertinentibus iure ecclesiastico tenere et possidere, et quidquid pro opportunitate et commoditate prefate sedis ecclesie exinde facere decreuerint, liberam in omnibus habeant futuris temporibus potestatem faciendi. Et ut hec nostre redditionis auctoritas perpetuam obtineat firmitatem, manu propria subter eam firmauimus, et de annulo nostro sigillari iussimus.

Signum Ludouici serenissimi imperatoris.

Hirminmarus notarius ad uicem Hugonis recognoui et subscripsi.

Data IX Kalend. Maias anno, Christo propitio, 25  imperii domni Ludouici piissimi Augusti, indictione prima.

Actum Aquisgrani palatio regio in Dei nomine feliciter. Amen.



CCXXu. PRO EADEM ECCLESIA. 
[Apud Baluz., ibid., pag. 117.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si precibus sacerdotum, quando pro suis uel ecclesiarum sibi commissarum necessitatibus aliquid intimare uoluerint, aurem libenter accommodamus,  eorumque iustas ac rationabiles petitiones ac postulationes ad optatum effectum peruenire facimus, non solum regiam atque imperialem consuetudinem in hoc exercemus, sed etiam eosdem sacerdotes ad Domini misericordiam pro nobis exorandam promptiores atque deuotiores facimus. Idcirco notum fieri uolumus omnium fidelium nostrorum tam presentium quam et futurorum industrie quia Aldricus uenerabilis Cenomanice urbis episcopus accedens ad aures nostre pietatis retulit nobis de quibusdam beneficiis que ante complures annos de iure sue sedis cum appendiciis eorum fuissent subtracta et ad publicum nostrum redacta, que modo Ghermundus, Berthadus, uulfardus, Bodo, et socii eius uassalli nostri in beneficium data possident, et sic precedenti  tempore de manibus rectorum predicte urbis memoratorum uassallorum beneficia cum appendiciis et omnibus ad se pertinentibus elapsa esse. Sed cum nos ad rei ueritatem diligentius inuestigandam fideles missos nostros Helisacharum uenerabilem abbatem et Widonem comitem mitteremus, renuntiauerunt nobis per omnia ita uerum esse. Cumque eorumdem relatione predictorum uassallorum beneficia non ad publicum nostrum, sed ad ius prefate Cenomanice ecclesie iuste pertinere cognouissemus, complacuit clementie nostre suprascriptorum uassallorum beneficia cum omni integritate, quemadmodum ipsos ea per singula loca a largitione nostra accepisse constat, pro emolumento anime nostre memorato uenerabili Aldrico episcopo ad partem  predicte ecclesie sue reddere, ut perpetuo in utilitates et usus eiusdem ecclesie Deoque in ea deseruientium permaneat. Idcirco suggerente atque rogante predicto uenerabili episcopo hanc nostre confirmationis atque redditionis preceptionem ei uel ad partem predicte urbis fieri iussimus; per quam decernimus atque iubemus ut nullus fidelium nostrorum de iamdictis beneficiis uel de his omnibus que ad predictorum uassallorum nostrorum, quibuscunque in locis consistant, beneficia pertinere noscuntur, memorato Aldrico uenerabili episcopo siue successoribus eius ullo unquam tempore inquietudinem facere aut quamlibet calumniam ingerere presumat, sed liceat ei et successoribus eius quieto ordine memorata loca cum omnibus ad se  pertinentibus iure ecclesiastico tenere et possidere, et quidquid pro opportunitate et commoditate prefate ecclesie exinde facere decreuerint, liberam in omnibus habeant potestatem faciendi. Et ut hec auctoritas nostra perpetuam obtineat firmitatem, manu propria subter firmauimus, et de annulo nostro iussimus sigillari.

Signum Ludouici piissimi imperatoris.

Hirminmarus notarius ad uicem Hugonis recognoui et subscripsi.

Data uIII Kal. Iulias anno, Christo propitio, 22 [a 1Kb] imperii domni Ludouici piissimi imperatoris, indictione 13.

Actum Stramiaco supra fluuium Rhodanum in Dei  nomine feliciter. Amen.



CCXXuI. PRO EADEM ECCLESIA. 
[Apud Baluz., ibid., pag. 118.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si fidelium nostrorum iustas et rationabiles petitiones ac postulationes quas pro utilitate et exaltatione sancte Dei Ecclesie exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque  deuotiores facimus. Idcirco omnibus fidelibus sancte Dei Ecclesie et nostris, presentibus et futuris, notum esse uolumus quia Agbertus comes et ostiarius atque consiliarius noster nobis innotuit quod quamdam uillam sitam in pago Cenomanico nomine Calisamen de iure Cenomanice matris ecclesie per nostrum beneficium possideret, de qua per singulos annos nonas et decimas atque legitimos census partibus prefate matris ecclesie et eiusdem ecclesie rectoribus persolueret. Qua de re memoratus Agbertus pertractans casum fragilitatis humane, et pauescens ultimum uocationis diem, timensque ne prefata uilla aliquo cupiditatis sue stimulo uel quolibet ingenio a iure prescripte matris ecclesie alienata fieret; ideoque diuino feruens amore, adiit  clementiam nostram suppliciter deprecans ut memoratam uillam nomine Calisamen cum omnibus ad se pertinentibus partibus predicte Cenomanice sedis ecclesie et Aldrico eiusdem urbis uenerabili episcopo presentaliter nostra imperiali auctoritate redderemus, et hanc redditionem per nostrum preceptum futuris temporibus firmius eidem ecclesie eiusque rectoribus possidendam confirmaremus. Cuius petitionem ob amorem Dei et reuerentiam eiusdem sancti loci seruorumque Dei inibi Domino famulantium libenter audiuimus, et deprecationem ac pium desiderium eius ad optatum effectum perducere dignum duximus. Quapropter per hoc nostre auctoritatis preceptum statuentes decernimus atque iubemus ut quemadmodum sepedictus Agbertus fidelis  noster memoratam uillam cum omni integritate, sicut illa die sub iure nostre potestatis erat quando a largitione nostra ipsum beneficium accepisse constat, pro emolumento anime nostre et stabilitate imperii nostri memorato uenerabili Aldrico episcopo ad partem prescripte sue sedis ecclesie presentaliter reddidimus, ut in perpetuo in utilitates et usus eiusdem ecclesie Deoque in ea deseruientium permaneat. Idcirco suggerentibus atque humiliter postulantibus predictis fidelibus nostris, memorato uidelicet Aldrico uenerabili episcopo et Agberto iamdicto fideli nostro, hoc nostre confirmationis atque redditionis preceptum sepedicto Aldrico episcopo uel ad partem iam dicte urbis fieri iussimus, per quod decernimus atque iubemus ut nullus sub ditione  imperii nostri degens ullo unquam tempore de predicta uilla uel de omnibus ad eam pertinentibus in quibuscunque pagis uel locis sepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere presumat: sed liceat ei et successoribus eius quieto ordine memoratam uillam cum omnibus locis et territoriis siue mancipiis et cum omnibus ad se pertinentibus iure ecclesiastico tenere et possidere, et quidquid pro opportunitate et commoditate prefate sedis ecclesie exinde facere decreuerint, liberam in omnibus habeant futuris temporibus potestatem faciendi. Et ut hec nostre redditionis auctoritas  perpetuam obtineat firmitatem, manu propria subter eam firmauimus, et de annulo nostro sigillari iussimus.

Signum Ludouici serenissimi imperatoris.

Maginarius notarius ad uicem Hugonis recognoui et subscripsi.

Data XuI Kal. Decembris, anno Christo, propitio, 26 imperii domni Ludouici piissimi Augusti, indictione secunda.

Actum Pictauis ciuitate publice in Dei nomine feliciter. Amen.



CCXXuII. PRO ALDRICO EPISCOPO. 
[Apud Baluz., ibid., pag. 119.]


In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si sacerdotum Dei iustis et rationabilibus petitionibus aurem libenter accommodamus, easque ad optatum effectum perducimus, non solum regiam et imperatoriam exercemus consuetudinem, sed etiam eosdem pro nostris excessibus Domini misericordiam exorandos deuotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse uolumus omnibus fidelibus sancte Dei Ecclesie et nostris, presentibus scilicet atque futuris, quia Aldricus uenerabilis Cenomanice urbis episcopus innotuit celsitudini nostre quod multa ex  his que in sua parochia agere debebat, et ad suum ministerium pertinebat, propterea quod iam assidue in nostro seruitio uel etiam nobiscum detentus tandiu commorabatur, neglecta erant tam in predicatione seu confirmatione atque doctrina quam et in restauratione ecclesiarum, uel prauorum hominum correctione, siue in aliis atque in aliis ecclesie sibi commisse utilitatibus, et cleri uel populi necessitatibus. Innotuit etiam quod mater ecclesia infra predictam ciuitatem a multis temporibus constructa propter maceriarum imbecillitatem quotidie ad casum se preparabat, quam ideo a nouo fundare et in meliorem statum et locum edificare se uelle dicebat. Lacrymabili quoque uultu coram nobis et fidelibus nostris asserebat quod si aliter ad suum peragendum  ministerium otium a nobis impetrare non posset, magis uellet honores sibi collatos dimittere quam clerum et populum sibi commissum negligere, et propterea in perditionem, quod absit, incidere. Quapropter humiliter deprecatus est nostram clementiam ut liceret ei iuxta canonicam auctoritatem habere economum qui pro illo exteriores curas gereret, et nostra seruitia atque itinera, prout melius posset, sua uice faceret, et predictus episcopus ad ea que Dei sunt intenderet et ad suum ministerium perficiendum certaret. Deprecatus est etiam ut si in proprio clero et in sua parochia talem economum qualem uolebat, aut qualem necesse erat, sibique secundum canonum institutionem per omnia obedientem  inuenire minime posset, ut haberet licentiam undecunque et quemcunque de nostris fidelibus uellet tam infra palatium quam extra palatium sibi ecclesieque sibi commisse eligere adiutorem et defensorem, et quotiescunque necesse fuerit mutare, et meliorem uel utiliorem statuere. Cuius precibus aurem fauoris libentissime accommodantes, prescriptis suis petitionibus assensum prebuimus, et postulationes eius ad effectum usque perduximus. Concedimus quippe memorato pontifici per has auctoritatis nostre litteras, quas ei fieri iussimus, concessumque in futuro esse uolumus ut prefatus episcopus quiete, dum uoluerit, in sua resideat parochia, et pro nobis et pro commisso nobis a Deo populo Dominum exoret, suos uero homines cum suo economo  uel quemcunque, et ut dictum est, elegerit, ubicunque nostra fuerit iussio uel necessitas ingruerit dirigat. Precipientes ergo per hoc nostre auctoritatis preceptum uolumus atque iubemus quod si iam dictus episcopus nobis superstes fuerit, ut nullus filiorum aut successorum uel fidelium nostrorum prescripto pontifici ecclesieque sibi commisse ullam perturbationem aut calumniam ingerere presumat, aut facere uolentibus consentiat, sed mundeburdum uel defensionem pro Dei amore et pro nostra reuerentia ei pleniter faciant, ut quiete et pacifice, ut prescriptum est et ei a nobis concessum, in sua ecclesia absque ullius impedimento ei residere et suum ministerium agere liceat: quatenus memoratum pontificem pro nobis et pro liberis  nostris siue pro stabilitate et pace imperii a nobis Deo commissi attentius exorare delectet. Et ut hec nostra auctoritas inuiolabilem et inconuulsam obtineat firmitatem, manu propria subter eam firmauimus, et annuli nostri impressione assignari iussimus.

Signum Ludouici piissimi imperatoris.

Maginarius notarius ad uicem Hugonis recognoui et subscripsi.

Data Xu Kal. Martias, anno, Christo propitio, 27 imperii domni Ludouici piissimi Augusti, indictione tertia.

Actum Pictauis ciuitate publica in Dei nomine feliciter. Amen.



CCXXuIII.  PRO ECCLESIA CENOMANICA. 
[Apud Baluz., ibid.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si fidelium nostrorum iustas et rationabiles petitiones et postulationes, quas pro utilitate et exaltatione sancte Dei Ecclesie exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque deuotiores facimus. Idcirco omnibus fidelibus sancte Dei Ecclesie et nostris, presentibus scilicet et futuris,  notum esse uolumus quia Adalbertus comes et consiliarius noster nobis innotuit quod quamdam uillam sitam in pago Carmicense nomine Bonalla de iure Cenomanice matris ecclesie per nostrum beneficium possideret, de qua per singulos annos nonas et decimas et legitimos census partibus prefate matris ecclesie et eiusdem ecclesie rectoribus persolueret. Qua de re idem Adalbertus pertractans casum humane fragilitatis, et pauescens ultimum uocationis diem, timensque ne prefata uilla aliquo cupiditatis sue stimulo uel quolibet ingenio a iure prescripte matris ecclesie alienata fieret; ideoque diuino feruens amore ad clementiam nostram suppliciter deprecans accessit ut memoratam uillam nomine Bonallam cum omnibus ad se pertinentibus  partibus predicte Cenomanice matris ecclesie et Aldrico eiusdem urbis uenerabili pontifici presentaliter nostra imperiali auctoritate redderemus, et hanc redditionem per nostrum preceptum futuris temporibus firmius eidem ecclesie suisque rectoribus possidendam confirmassemus. Cuius petitionem ob amorem Dei et reuerentiam ipsius sancti loci seruorumque Dei inibi Deo famulantium libenter audiuimus, et deprecationem ac pium desiderium eius ad optatum effectum adimplere dignum duximus. Quapropter per hoc nostre auctoritatis preceptum statuentes decernimus atque iubemus ut quemadmodum sepedictus Adalbertus fidelis noster memoratam uillam cum omni integritate, sicut illa die sub iure nostre potestatis erat quando a largitione  nostra ipsum beneficium accepisse constat, pro emolumento anime nostre et stabilitate imperii nostri memorato uenerabili Aldrico episcopo ad partem prescripte sue sedis ecclesie presentaliter reddidimus, ut in perpetuo in utilitates et usus eiusdem ecclesie Deoque in ea deseruientium permaneat. Idcirco suggerentibus atque humiliter postulantibus predictis fidelibus nostris, memorato uidelicet Aldrico episcopo et Adalberto iam dicto fideli nostro, hoc nostre confirmationis atque redditionis preceptum sepedicto Aldrico episcopo et ad partem iam dicte urbis fieri iussimus, per quod decernimus atque iubemus ut nullus sub ditione imperii nostri degens ullo unquam tempore de predicta uilla uel de omnibus ad eam pertinentibus in quibuscunque pagis  et locis sepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere presumat; sed liceat ei et successoribus eius quieto ordine memoratam uillam cum omnibus locis et territoriis siue mancipiis et cum omnibus ad se pertinentibus  iure ecclesiastico tenere et possidere, et quidquid pro opportunitate et commoditate prefate sedis ecclesie exinde facere decreuerint, liberam in omnibus futuris temporibus habeant potestatem faciendi. Et ut hec nostre redditionis auctoritas perpetuam obtineat firmitatem, manu propria subter eam firmauimus, et de annulo nostro sigillauimus.

Signum Ludouici serenissimi imperatoris.

Herminmarus notarius ad uicem Hugonis recognoui et subscripsi.

Data Xu Kalend. Maias, anno, Christo propitio, 27 imperii domni Ludouici piissimi Augusti, indictione prima.

Actum Aquisgrani palatio in Dei nomine feliciter. Amen.



CCXXIX. [a 1Kb] CONCAMBIUM A TATTONE ABBATE CAMPIDONENSI CUM WANINGO COMITE INITUM CONFIRMATUR. 
[Apud Neutgart., Codex Alemannicus, pag. 231.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si ea que fideles nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et hoc in postmodum iure firmissimo mansurum esse uolumus. Idcirco nouerit omnium fidelium nostrorum, tam presentium quam et futurorum, industria, quia dilectus filius et equiuocus noster Ludouicus gloriosus  rex nobis innotuit eo quod Tatto uenerabilis abbas monasterii uocabulo Campidona, nec non et Waningus comes [b 1Kb] quasdam res pro ambarum partium opportunitate commutassent. Dedit igitur nostro permissu predictus Tatto abbas ex rebus predicti monasterii sui prenominato Waningo comiti ad proprium quidquid iuris eiusdem monasterii in locis que dicuntur Plezza [c 1Kb] , Pazeinhoua [d 1Kb] , Horunanc [e 1Kb] , et in Suntheim [f 1Kb] habebatur, excepta marka silue et curtili, que pro Aldrico [g 1Kb] ad memoratum monasterium delegata est, et exceptis illis pratis in Gundilensee [h 1Kb] , et Cuttinwanc [i 1Kb] , reliqua omnia, que in supra dictis locis in iure prescripti monasterii possidebantur, cum markis et omnibus appendiciis suis predicto Waningo comiti commutando tradidit,  et e contra in compensatione earumdem rerum dedit sepe dictus Waningus comes ex rebus comitatus sui ante dicto Tattoni abbati ad partem prenominati monasterii sui quidquid in uilla, uocabulo Reoda [i 1Kb] tam terris quam et pratis, atque etiam siluis, aquis, et markis, uel omnibus rebus ex iure comitatus sui inibi  possidere dignoscitur, similiter et quidquid in loco qui dicitur Eitraha [a 1Kb] de iure prefati comitatus sui possidebat. Unde et duas commutationes pari tenore conscriptas, manibusque suorum, et aliorum bonorum hominum manibus roboratas, pre manibus se habere professus est, sed pro integra firmitate petiit celsitudinem nostram ut easdem commutationes denuo per nostre mansuetudinis preceptum plenius confirmare deberemus, cuius petitioni denegare noluimus, sed sicut unicuique fidelium nostrorum iuste et rationabiliter petentium, ita nos illis concessisse, atque in omnibus confirmasse cognoscite. Precipientes ergo iubemus, ut quidquid pars iuste et rationabiliter alteri parti contulit, per hanc nostram auctoritatem deinceps iure firmissimo teneat  atque possideat, et quidquid exinde facere decreuerit, libero in omnibus potiatur arbitrio faciendi. Et ut hec nostre confirmationis auctoritas inuiolabilis perseueret, de annulo nostro subter eam iussimus sigillare.

Signum domni Ludouici imperatoris Augusti.

Bartholomeus [b 1Kb] notarius ad uicem Hugonis recognoui, et subscripsi.

Data XuIII Kal. Iulii, anno, Christo propitio, 25 imperii domini Ludouicii [c 1Kb] piissimi Augusti, indictione prima [d 1Kb] . Actum Nouiomago [e 1Kb] palatio regio in Dei nomine feliciter. Amen.



CCXXX. PRO MONASTERIO CORMERIACENSI.  
[Apud Marten., Thes. Anecd., tom. I, pag. 28.]

In nomine Domini Dei et Saluatoris nostri Iesu Christi, Ludouicus, diuina propitiante clementia, imperator Augustus.

Si seruorum Dei eorumque necessitates, qui ex toto seculum reliquisse noscuntur, consulimus, et eas pia sollicitudine et imperiali prouidentia procuramus, ad emolumentum anime nostre et ad eternam beatitudinem capessendam hoc procul dubio pertinere confidimus. Idcirco notum fieri uolumus, Deo disponente, successoribus nostris, rectoribusque, atque agentibus, monasterii S. Martini patroni nostri, ubi ipse pretiosissimus Christi confessor corpore requiescit, presentibus et futuris, quia diuino tacti amore, complacuit celsitudini nostre,  quamdam uillam iuris eiusdem monasterii nomine Cusciacus ad cellam Sancti Pauli, que rustico nomine Cormaricus dicitur, quam Itherius quondam abbas eiusdem monasterii in propriis rebus nouo opere construxit, atque memorato monasterio delegauit, ob utilitates eiusdem celle, et necessitates  monachorum inibi Deo famulantium fulciendas, nostre auctoritatis preceptum tradere, atque ut in eius iure perpetuo consistat per eamdem auctoritatem delegare, cum omnibus ad se pertinentibus, uidelicet domibus, utrisque edificiis, terris, uineis, siluis, pratis, campis, pascuis, aquis aquarumque decursibus, cultis locis et incultis, mobilibus rebus et immobilibus, ac seipsas mouentibus, mancipiis utriusque sexus et etatis, totum et ad integrum, uel in exquisitum quantumcunque ad eum presenti tempore iuste et legaliter pertinere cognoscitur, ac per hoc libuit celsitudini nostre memoratam munificentie nostre liberalitatem imperiali auctoritate firmare, et regali sanctione solemniter roborare. Proinde hos nostre maiestatis apices fieri, atque  Audacro, qui nunc idem monasterium regere digno scitur, successoribusque eius, patribus uidelicet eiusdem celle, dare decreuimus, per quos sancimus atque omnimodis precipimus, ut memorata uilla cum sui integritate abhinc in futurum in iure et dominatione memorate celle monachorumque inibi Deo per successiones famulantium consistat, et quidquid publicis uel priuatis obsequiis, abbatibus rectoribusque memorati monasterii S. Martini impendere debuit, totum ad ius et profectum prefate celle proficiat, quam in honore S. Pauli dicatam esse diximus, quatenus fabrice eiusdem, monachorumque inibi usibus Deo famulantium deseruiat, atque in augmentis proficiat, et eiusdem beati apostoli Christi gloriosis interuentionibus nobis diuina propitiatio  gloriosius cu . . . Et ut hec nostre delegationis auctoritas perpetuis temporibus . . . de annulo nostro subter eam iussimus sigillare.

Hirminmarus notarius ad uicem Hugonis recognoui et subscripsi.

Data XuI Kalendas Iulii, anno, Christo propitio, 24 imperii domni Ludouici Augusti, indictione 15. Actum Theodonis uilla palatio regio in Dei nomine feliciter.



CCXXXI. CONFIRMATUR COMMUTATIO QUORUMDAM PRAEDIORUM INTER HILDUINUM ABBATEM DIONYSIANUM ET ERMENTRUDEM ABBATISSAM IOTRENSEM. 
[Apud Mabill., de Re diplomatica, pag. 545.]

In nomine Domini Dei et Saluatoris nostri Iesu  Christi, Ludouicus, diuina repropitiante clementia, imperator Augustus.

Si enim ea que fideles imperii nostri pro eorum opportunitatibus inter se commutauerint, nostris confirmamus edictis, imperialem exercemus consuetudinem, et hoc in postmodum iure firmissimo mansurum  esse uolumus. Idcirco nouerit omnium fidelium nostrorum, tam presentium quam et futurorum, industria, quia Hilduinus uir uenerabilis, monasterii Sancti Dionysii abbas, nobis innotuit eo quod cum Ermentrudi monasterii sancte Marie Ioderensis abbatissa pro ambarum partium opportunitate de quibusdam rebus commutationem fecisset. Dedit igitur nostro permissu predicta Ermentrudis abbatissa de rebus Sancte Marie sibi commissis partibus monasterii Sancti Dionysii uel Hilduini abbatis in pago Meldensi et in uilla que uocatur Cuciacus curtiles II, habentes inter ipsos curtiles et uineam plus minus bunuarium unum et arpennum unum; inter terram arabilem et pratum ac concites bunuaria XI et arpennum unum. Contra in recompensatione  huius meriti dedit iam dictus uir uenerabilis Hilduinus abbas ex rebus monasterii sui iam fati partibus Sancte Marie monasterii Ioderensis seu Ermentrudis abbatisse in ipso pago et in uilla que dicitur Liniacus, de rebus Sancti Dionysii curtiles tres, habentes inter ipsos curtiles et uineam plus minus bunuarium unum et dimidium, inter pratum et terram arabilem bunuaria XI et arpennum unum. Unde et duas commutationes pari tenore conscriptas, manibusque bonorum hominum roboratas se pre manibus habere professus est: sed pro integra firmitate petiit celsitudinem nostram ut easdem commutationes denuo per nostre mansuetudinis preceptum plenius confirmare deberemus. Cuius petitioni denegare noluimus; sed sicut unicuique fidelium nostrorum  iuste et rationabiliter petentium, ita nos illis concessisse atque in omnibus confirmasse cognoscite. Precipientes ergo iubemus ut quidquid pars iuste et rationabiliter alteri contulit parti, deinceps per hanc nostram auctoritatem teneat atque possideat, et faciat exinde iure ecclesiastico quidquid elegerit. Et ut hec auctoritas commutationis firmior habeatur, et per futura tempora plenius conseruetur, de annulo nostro eam subter iussimus sigillare.

Glorius notarius ad uicem Hugonis recognoui et subscripsi.

Actum Attiniaco palatio regio, anno 26 imperii domni nostri Ludouici piissimi imperatoris.


Datum X Kal. Februar., indictione II, in Dei nomine feliciter. Amen.



CCXXXII. PRO ABBATIA CAMPIDONENSI [a 1Kb] . 
[Apud Neutgart., Codex Alemannicus, pag. 237.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.

Si locis Deo dicatis, etc. Idcirco nouerit industria omnium fidelium nostrorum, presentium scilicet et futurorum, quia ad deprecationem dilectissimi fratris nostri Drogonis [b 1Kb] uenerabilis archiepiscopi, sacrique palatii nostri summi capellani, quamdam cellulam appellatam Aldrici cella [c 1Kb] , que domino ac genitori  nostro Carolo prestantissimo imperatori tradita est, que in ducatu Alamannie sita est in pago Albigoi [d 1Kb] ad quoddam monasterium quod dicitur Campidona, ubi presenti tempore uenerabilis Tatto abbas preest, ob emolumentum anime nostre, et eterne retributionis fructum subdere, et de nostro iure, in ius et potestatem predicti monasterii solemni donatione nobis transferre placuit. Pro hoc itaque nostro fauore atque licentia dedit iam dictus uenerabilis abbas Tatto ex ratione monasterii sui Ratulfo presbytero atque capellano nostro, qui iam pridem eamdem cellulam nostra largitione tenuit, ad habendum in beneficium diebus uite sue in pago Keltenstein [e 1Kb] , in loco qui dicitur Hruodoldishoua [f 1Kb] , sex obas uestitas sub integritate earum, et in alio  loco in pago Augustgoi [g 1Kb] quamdam cellulam nuncupatam Herilescella [h 1Kb] cum omnibus ad se pertinentibus, eo uidelicet modo ut prefatas res monasterii, diebus tantum uite sue habeat, et post obitum suum reuertantur ad prenominatum monasterium perpetualiter possidende.

Signum Ludouici serenissimi imperatoris.

Hirminmaris [i 1Kb] notarius ad uicem Hugonis recognoui et subscripsi.

Data XIu Kal. Maias, anno, Christo propitio, 26 imperii domni Ludouici piissimi Augusti, indictione secunda. Actum Bodoma [i 1Kb] regio palatio in Dei nomine feliciter. Amen.



CCXXIII. PRO MONASTERIO CAMPIDONENSI. [a 1Kb] 
[Apud Neugart, Codex Alemannicus, pag. 239.]

In nomine Domini Dei et Saluatoris nostri Iesu Christi, Ludouicus, diuina ordinante prouidentia [b 1Kb] , imperator Augustus.

Si erga loca diuinis cultibus mancipata, etc. Idcirco notum esse uolumus cunctis fidelibus nostris, presentibus scilicet et futuris, quia concessimus monasterio, quod dicitur Campidona, quod est constructum in honore sancte Marie semper uirginis, et sanctorum Gordiani, et Epimachi martyrum [c 1Kb] , quos bone memorie Hildegarda mater nostra [d 1Kb] ad  eumdem locum, pro diuinis eis officiis adhibendis collocauit, ubi et nunc uenerabilis abbas Tatto preest, ut quandocunque diuina uocatione predictus abbas uel successores eius de hac luce migrauerint, pro diuine auctoritatis gratia et amore prefate Hildegarde matris nostre, monachi ibidem Deo militantes licentiam habeant, quandiu inter se tales inuenire potuerint, qui ipsam congregationem secundum regulam sancti Benedicti regere ualeant, per hanc nostram auctoritatem et consensum eligendi abbates, etc.

Signum Ludouici serenissimi imperatoris.

Hirminmaris notarius ad uicem Hugonis recognoui et subscripsi.

Data Kalend. Septembris, anno, Christo propitio,  26 imperii domni Ludouici piissimi Augusti, indictione 2 [e 1Kb] . Actum Cabalauno [f 1Kb] ciuitate palatio regio in Dei nomine feliciter. Amen.



CCXXXIu. PRO MONASTERIO DEENSI [g 1Kb] 
[Apud Chiffletium in probat. ad Hist. abb. Trenorciensis, pag. 194, et apud D. Bouquet., Recueil des Hist., tom. uI, pag. 628.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus.


Si liberalitatis nostre munere de beneficiis a Deo nobis collatis, locis Deo dicatis aliquid conterimus, id nobis et ad mortalem uitam feliciter transigendam, et ad eternam perpetualiter obtinendam profuturum liquido credimus. Idcirco notum esse uolumus cunctis fidelibus sancte Dei ecclesie et nostris [tam presentibus quam et futuris,] quia diuino tacti amore contulimus ad monasterium Deas, in quo sanctus Philibertus confessor Christi corpore requiescit, constructum in honore beatissimorum Petri et Pauli apostolorum, ubi uenerabilis uir Hilbodus abbas preesse dignoscitur, quamdam uillam iuris nostri, nomine Scobrit, que est in pago Pictauo, in uicaria Racinse, cum omnibus ad se pertinentibus uel aspicientibus, et cum mancipiis utriusque sexus  uel etatis. Memoratam itaque uillam, cum ecclesia Sancti uitalis, domibus ceterisque edificiis, terris cultis et incultis, uineis, pratis, pascuis, siluis, salinis, molendinis, exitibus et regressibus, quantumcunque ad predictam uillam pertinet, et nostri iuris atque possessionis iure proprietatis est, totum et ad integrum uel inexquisitum, de nostro iure in ius et dominationem predicti monasterii transferimus: ita uidelicet ut quidquid ab hodierno die et deinceps rectores atque ministri eiusdem monasterii de predicta uilla, uel [de iis] que ad eam pertinent, facere, ordinare atque ad utilitatem eiusdem monasterii facere elegerint, liberam atque firmissimam in omnibus habeant potestatem faciendi. Et ut hec nostre largitionis atque concessionis [auctoritas] per  diuturna tempora inuiolabilem atque inconuulsam obtineat firmitatem, manu propria nostra eam subter firmauimus, et annuli nostri impressione assignari iussimus.

Signum Ludouici serenissimi imperatoris.

Ego Meginarius notarius ad uicem Hugonis recognoui et subscripsi.

Data u Kalendas Decembris, anno, Christo propitio, 26 imperii domni Ludouici serenissimi imperatoris, indictione tertia. Actum Pictauis in Dei nomine feliciter. Amen.





CCXXXu. PRO ASIA ABBATISSA.  Priuilegium Lotharii I imperatoris, quo Asie abbatisse monasterii Ticinensis Sancte Marie, cui nomen Theodote, concedit terram positam inter murum et antemurale ciuitatis Ticinensis.
[Muratori, Antiquit. Italice, tom I, pag. 918.]

In nomine Domini nostri Iesu Christi Dei eterni, Lotharius, diuina ordinante prouidentia, imperator Augustus, etc.

Igitur omnium fidelium sancte Dei Ecclesie nostrorumque cognoscat solertia, qualiter . . . . . . . nomine Asia abba de cenobio quod dicitur Theodote, quod est factum in honore Dei genitricis semperque  uirginis Marie degens sub regula eximii sanctissimique Patris Benedicti, petiit piam celsitudinem nostram ut ob Dei reuerentiam et anime nostre mercedem, ad augmentum utilitatis eiusdem sancti loci, et supplementum necessitatum ibidem Deo famulantium, quedam terra ibidem necessaria inter murum ciuitatis et antemuralem conferremus. Cuius petitionem nos anime nostre mercedis proficuam recolentes libenter annuimus, effectuosaque deliberatione perenniter mansurum ac nostra auctoritate perfecimus; sed ut futura per tempora nullam refragationem inde quis inferre audeat, et rei collate rationem, et ipsis adiacentiis in hac nostra auctoritate inserere decreuimus: terminia uero de prefata  terra hec sunt: de superiori capite porta que dicitur Marenca, usque ad turrim ipsius monasterii, ubi est oratorium in honore sancti archangeli Michelis, cum ingressibus et egressibusque in uia publica. Insuper etiam ex subteriori parte turris iam dicte usque territoria monasterii sepe dicti: de uno latere terra ipsius monasterii, de alio latere uia publica habet in longo pedes numero LXXX et uIII et in lato pedes XXIX. Petiit etiam serenitatem culminis nostri ut et commutationem, quam nostra auctoritate se prefata abbatissa, nec non et Teutberga de res sancte Marie semper uirginis de suprascripto monasterio Deado et monasterium nouum, quod est situm in honore sancte Agathe, congruam commutationem ac rationabilem sub presenti nostra auctoritate  confirmaremus, ac firmissimo iure ex utraque parte roboraremus, sicuti et fecimus. Precipientes ergo iubemus, sicuti et perenniter mansurum uolumus, ut nemo fidelium nostrorum parti prescripti monasterii de his omnibus rebus quolibet tempore  nullam inferre presumat molestiam aut contrarietatem, sed sub omni integritate, sicut ibidem a nobis concesse sunt, et a nostra auctoritate condonate perenniter ibi in utilitate eiusdem monasterii absque cuiuslibet refragatione, aut qualibet inquietudine permaneant. Si quis uero contra huius nostri precepti securitatem uiolentiam aliquam uel occasionem inferre tentauerit, sciat se compositurum auri optimi libras LX, medietatem palatio nostro, et medietatem parti eiusdem monasterii. Et ut hec nostra auctoritas pleniorem in Dei nomine obtineat uigorem, manu propria subter firmauimus, et annuli nostri impressione iussimus insigniri.

Signum Lotharii serenissimi Augusti.

Dructemirus subdiaconus atque notarius ad uicem  Algimari recognouit.

Data pridie Nonas Maias, anno, Christo propitio, imperii domni Lotharii pii imperatoris 19, indictione 2.

Actum Papia palatio regio, in Dei nomine feliciter. Amen.





CCXXXuI. DIPLOMA LOTHARII IMP. PRO MONASTERIO LUCERNENSI [a 1Kb] . 
[Apud Neugart, Codex Alemannicus, pag. 243.]

In nomine Domini Iesu Christi Dei eterni, Lotharius, diuina ordinante prouidentia, imperator Augustus.


Nouerit industria omnium fidelium nostrorum quia uir uenerabilis Sigimarus [b 1Kb] abbas ex monasterio quod dicitur uiuarium peregrinorum, situmque est in ducatu Alsacense super fluuium Morbac, detulit nobis sacre memorie genitoris nostri Ludouici auctoritatem, in qua erat insertum qualiter atauus noster Pippinus, quondam rex, et ipse postmodum in sua eleemosyna concessisset monasterium Luciaria [c 1Kb] uel monachis ibidem degentes homines ingenuos quinque his nominibus uualdonem, uulfarium, uulfinum, uuolfoldum et uulbertum, cum filiis et posteris eorum, commanentes in loco nuncupante uilla Eman [d 1Kb] super fluuium Riusa [e 1Kb] in pago Aregaua uidelicet, at illud quod ad partem publicam facere consueuerant, ad predictum monasterium  fecissent. Precipientes igitur iubemus, etc. Et ut hec auctoritas nostra firmior et per futura tempora melius conseruetur, de annulo nostro subter iussimus sigillari.

Eichardus ad uicem Agilmari recognoui.


Data uIII Kalend. Augusti, anno, Christo propitio, imperii domni Lotharii pii imperatoris 21 [a 1Kb] , indict.  3 [b 1Kb] . Actum Strazbur ciuitate in Dei nomine feliciter. Amen





LUDOuICI PII EPISTOLAE.



EPISTOLA PRIMA LUDOuICI AD MAGNUM ARCHIEPISCOPUM SENONENSEM.  Mittit exemplum [a 2Kb] regule canonicorum decrete in concilio Aquisgranensi. 
[Baluz., Capitul., tom. I, pag. 454.]

Gloriosissimus Ludouicus, superno munere uictor semper Augustus, uenerabili in Christo Magno, Senonice urbis archiepiscopo, in Domino salutem.

Sicut uobis nuperrime in sacro conuentu, quem Deo annuente Aquisgrani palatio aggregauimus, ubi multa, fauente Christo ecclesiastice, imo catholice, acta sunt, meminimus promisisse, misimus, tue uenerande paternitati per presentes missos nostros, Ermenfredum uidelicet et Haymonem, formulam canonice institutionis quam idem sacer conuentus ex sanctorum Patrum sparsim digestis  sententiis colligere atque in unum congerere studuit: quam quia uobis transcribendi angustia temporis facultatem denegauit, studii nostri fuit eam diligenter transcribi iubere, ut absque ulla deprauatione aut detruncatione textus eius ad uos usque incolumis perferretur. Proinde has litteras ad tuam direximus sanctitatem, per quas iubemus ut memor admonitionis nostre, suffraganeos tue dieceseos loco et tempore competenti ad te conuocare studeas, et eamdem Institutionem per singula capitula coram ecclesiasticis ordinibus prelegi facias, et qualiter eam sacer conuentus ob emolumentum animarum instruere salubriter curauerit, patenter edoceas, et his qui canonice professionis censentur nomine, secundum ministerium tibi diuinitus collatum,  et nostre auctoritatis preceptum, coram memoratis missis nostris obseruandam percenseas. Eorum autem qui tardioris sunt ingenii, et eam forte plene intelligere nequeunt, tuo siue comprouincialium tuorum episcoporum dono scientie pollentium studio, eius notitia sensibus perfundatur. Nam et tuam nichilominus prouidam uolumus esse beatitudinem, ut eam solerti cura predicti missi nostri  omnes, prout insinuaueris, transcribere absque ulla deprauatione et detruncatione premoneant; quoniam qualiter diligenter studioseque, distincte et aperte transcribatur, illos satis instituimus. Cuius nempe exemplar idcirco in armario palatii nostri recondi fecimus, ut per hoc nosse et inquirere possemus utrumne ab aliquo negligenter transcripta fuerit; quia, ut comperimus, dum in eodem sacro concilio perlegeretur, antequam coram nobis ab eodem concilio prolata, et necdum mensura cibi et potus plane statuta fuisset, inuidi magna ex parte illam detruncantes, quedam capitula inconsulte ex ea transcripserunt. Unde necesse est ut si aliquem in tua diecesi tale fecisse repereris, huiuscemodi factum coram prouincialium tuorum episcoporum  conuentu, et coram prescriptis missis nostris, frustreris, et hanc authenticam, ut premisimus, diligenter, sicut missi nostri eis insinuauerint, transcribi percenseas. uolumus ergo ut omnes prelati canonicorum diligenter illam transcribant, studiose intelligant, efficaciter, quantum Dominus eis posse dederit, ob suam subditorumque utilitatem opere adimplere procurent; ut quando nos, sicut in eorum sacro et uenerabili concilio generaliter omnibus diximus, missos nostros huius negotii inquirendi gratia per uniuersum imperium nostrum, Kalendis Septembris uenturis, direxerimus, omnes, prelati uidelicet et subditi, iuxta capacitatem et possibilitatem suam, eadem instructione informati atque instructi, eiusdem operatores inueniantur  strenui. Quoniam diligenti indagine, uita comite, inquirere iubebimus qualiter unusquisque prelatorum ministerium suum expleat, qualiter iussioni nostre in claustris et ceteris canonicorum necessariis habitationibus, et in eorum stipendiis dandis, et receptaculis pauperum preparandis obtemperauerint,  uel quis clerum suum secundum huius institutionis normam et cetera spiritalia exercitia informare studuerit, aut si quis quem eorum quos in Dei seruitio rationabiliter gubernare potuit, causa auaritie abiecerit: quia ut hec que premisimus, absque ullius difficultatis oppositione, in locis in quibus facta necdum erant, fieri opportunissime possent, unius anni spatium, sicut nosti, ad hec peragenda tribuimus. Qui uero hoc annuo tempore nostre, imoque Dei iussioni, iuxta uires obtemperare neglexerit, ceteris, ne talia facere audeant, terrorem procul dubio incutiet. Misimus itaque tibi institutionis formam quam idem sacrum et uenerabile concilium ex sanctorum Patrum sententiis diligenter excerpsit, et sanctimonialibus in uno collegio canonice  degentibus obseruandam percensuit: quam siue per te, siue per comprouinciales tuos episcopos, in omnibus tue dieceseos puellaribus monasteriis, in quibus canonice uiuitur, studiose prescriptam haberi uolumus. Sed et hoc decernimus ut a uobis tam abbatissis quam ceteris sanctimonialibus tradatur, et qualiter eam tenere debeant uestro studio informentur. Ceterum nisi aliquam abbatissarum quando nos ad presentiam nostram uenire iusserimus, alio tempore uolumus ut abbatisse propriis in monasteriis resideant, et secundum hanc institutionis formam uiuere sibique subiectas gubernare decertent; et nullis illarum per uillas residendi, aut foras qualibet occasione accepta euagandi, suisque uoluptatibus deseruiendi, licentiam  attribuant. Quanquam enim nonnulli clerici monasteria puellarum, et nonnulli laici monasteria uirorum etiam ac puellarum habeant, tua tamen debet prouidere solertissima industria ut in omnibus locis sub tua diecesi constitutis, ubicunque congregationes clericorum et sanctimonialium sunt, iuxta possibilitatem et facultatem rerum secundum huius institutionis formam uiuant; quia nulla est omnino ecclesia, que facultates habeat, ubi non possint tot talesque gubernari qui diuinum expleant officium, et ubi hospitalitas iuxta uires non possit diligi. Nos quoque prefatos missos nostros ad tuam sanctitatem ideo direximus, ut tuum ceterorumque ecclesiasticorum in tua diecesi consistentium diligenter atque subtiliter in hoc negotio  intuerentur studium, et tibi opem in ceteris commonendis ferrent; qui et nobis referrent qualiter prelati et prelate eam libenter susceperint, diligenterque transcribere studuerint, et deuote adimplere iuxta uires curauerint; quoniam tandiu illos in tua uel comprouincialium tuorum diecesi morari et discurrere una cum misso tuo iussimus, donec ab omnibus memorate formule transcriberentur; ut uidelicet cuncta procurantes, diligenterque taxantes, cum ad nos illos redire opere expleto tempus permiserit, cuncta que acta sunt uestro utrorumque scripto notentur, atque per ipsos tuumque missum nostre dignoscentie intimentur;  ut sciamus quibus gratiarum actiones referre, quosque etiam dignis correptionibus corrigere debeamus. Si uero aliquis tue diecesis eidem institutioni nostreque admonitioni procaciter reniti uoluerit, et ea que ab eodem sacro et uenerabili concilio constituta atque decreta sunt, quantum Dominus eis posse dederit, obseruare contempserit, precipimus ut si antea huiusmodi non se correxerit, quicunque ille est, ante presentiam nostram tua uel missorum nostrorum admonitione uenire festinet; quatenus a nobis iuxta quantitatem culpe digne corrigatur. Direximus preterea tibi pondus et mensuram secundum quam clericis et sanctimonialibus panis et potus equaliter tribuenda sunt, que ut ab omnibus firmissime atque inuiolabiliter teneatur  [Leg. uid. teneantur], decernimus, et ne quid incrementi aut detrimenti a quoquam patiantur, modis omnibus inhibemus. Tuam igitur in calce huius epistole admonemus sanctitatem, ut secundum ministerium tibi diuino munere collatum, nostre in hoc negotio saluberrime admonitioni obedienter atque inexcusabiliter pareas, et ceteris in parendo exemplum bonum tribuas. Dignum quippe est ut quanto sublimius sacerdotii dignitate aliis superemines, et a nobis uenerabiliter diligeris, tanto magis ad Dei nostramque uoluntatem faciendam deuotiorem te atque promptiorem exhibeas. uale in Domino, et ora pro nobis



EPISTOLA II LUDOuICI AD MONACHOS ANIANENSES.  
[Apud D. Bouquet., Recueil des Hist., tom. uI, ex tabulario Anianensi.]

In nomine Domini Dei et Saluatoris nostri Iesu Christi, Ludouicus imperator Augustus uenerabilibus fratribus in Aniano siue Gellone monasterio constitutis.

Proxime accedit [a 1Kb] Agobardum archiepiscopum ad nostram deuenisse presentiam, indicans nobis quomodo eo presente et Nibridio archiepiscopo, sine mora omnes pari consensu Tructesindum super uos elegissetis abbatem. Cui facto, quia rationabile nobis uidebatur, assensum prebere non distulimus, desiderantes ac optantes ut pietas diuina id ad suam et ad uestram communem salutem proficere faciat; et ille patris ac pastoris inter uos locum obtineat,  et uos, ut Christi oues, pari humilitate et deuotione, sicut dignum et rectum est, subditi et obedientes ei sitis. Et hec obedientia uel humilitatis subiectio caritatis munimine est roboranda; que sine simulatione false extrinsecus ostentationis in uobis fieri necesse est. uos enim optime nostis cum quanto studio ac sudore a beate memorie domno Benedicto Patre uestro locus iste primo inchoatus est ac constructus est: deinde qua diligentia ille nitebatur, ut uos, quos diuina superni Pastoris gratia per sue deuotionis instantiam inibi coadunauerat, secundum monastice uite regulam recte conuersaremini. Quod et Deo largiente, iuxta id, quod desiderauit, ad effectum  perduxit. Sed et de sacrosancto eodem examine per imperium a Deo nobis commissum longe lateque pie conuersationis normam coadoptauit, et uobis disseminare [a 1Kb] non destitit. Et cum profecto ita se res habeat, dignum uos admonere statuimus, ut Deo cooperante id efficere studeatis, ne in diebus uestris res tam egregie inchoata et ad incrementum perducta, quolibet casu quidquam detrimenti sumat: sed tales semper per Dei misericordiam esse studeatis, ut de uobis possint, sicut prius, magistri et doctores sancte non solum regularis uite, uerum omnis spiritalis norme et precipui apicis assumi, ubicunque necessitas uel uoluntas fuerit. Porro Tructesindum abbatem uestrum admonitum esse uolumus ut circa uos paternum exerceat amorem, et  consideret secundum etatem, uel ualetudinem corporis, uel infirmitatis cuiuslibet molestiam quid cui conueniat ex subiectis sibi, et caueat omnimodis ne in negligentes adeo feruida zeli castigatio modum excedat, ut eos pusillanimes reddat; nec apud obseruantes mandata Dei talis sit, ut torpore et desidia in eis rigorem constantie frangat; sed maxima discretione iuxta Apostolum sit omnibus omnia factus, ut omnes ad se pertinentes saluare possit. Quod si forte euenerit, quod nos non optamus, ut ille extra regulam uobis a memorato Benedicto optime traditam in aliquo deuiauerit, et magis uoluerit que agenda sunt proprio arbitrio et uoluntate quam uestro communi consilio agere, uos eum, ut karissimi fratres et filii, cum omni mansuetudine et patientia  corrigite. Et si uobis assensum prebuerit, et per uos correctus fuerit, hoc Dei dono tribuatis: si uero ille pertinacior in sua, quo absit, permanere uoluerit sententia, tunc nobis id significari prius faciatis, quam foris uicinis uestris notum fiat, quia cum in aliis regalem exerceamus potestatem, in uobis tamen paternum semper uolumus obtinere affectum. Et quamuis hec licentia a nobis sit uobis concessa, tamen summopere cauendum est ne de qualibet re aduersus abbatem uestrum leui ira aut parua perturbatione inflammati, frustra pertinaci audacia aduersus eum commoueamini. Nam si aliquis uestrum sine ratione aduersus eum inflammabitur et nostras aures sine causa pulsauerit, nos aduersus se nouerit districta animaduersione esse commotum, ut ille qui  eiusmodi est ceteris fiat documentum; ne in posterum aliquis audeat aduersus magistrum suum iniuste consurgere. uos quoque, seniores, in omnibus adiuuate eum, tam in districtione iuniorum fratrum, quam etiam et reliqua utilitate monasterii, nec illum solum sub tanti ponderis onere grauari patiamini: Sed iuxta Apostolum inuicem onera portate, et sic adimplebitis legem Christi. uos autem, iuniores fratres,  statuimus admonere ut in omnibus abbati uestro et senioribus uestris obedientes sitis et humiles, non proterui, non murmuratores, sed cum omni humilitate ac mansuetudine seruate propositum uestrum. Nam si secus egeritis, ut aliquis uestrum aduersus abbatem et fratres infletur, et non solum sibi, sed etiam aliis peruerse transgressionis fuerit inuitamentum, et non sui abbatis et fratrum sustinuerit correctionem, hunc nobis cum festinatione mitti precipimus, ut eum in talem locum dirigamus, unde ille uobis minime possit quidquam inferre scandali. Hec uobis ideo scribere iussimus, ut cognoscere possitis quantam curam ac sollicitudinem de uobis habere desideramus. Eamdem enim familiaritatem, quam cum pie recordationis Benedicto abbate uestro  habere uisi sumus, si precepta eius custodire obedientes uolueritis, uobiscum similiter habere uolumus, et curam uestri ipsiusque monasterii semper agere. Et quia constat per chartam donationis predicti Patris uestri eumdem monasterium genitoris nostri prius, et denuo nostrum esse alodem, eamdem licentiam, quam ipse prius et nos deinceps per precepta immunitatis uisi sumus concedere, perpetuis temporibus firmiter obseruare et inuiolabiliter conseruare promittimus: ut quandocunque diuina uocatione predictus abbas uel successores eius de hac luce migrauerint, quandiu inter uos tales inuenire potueritis, qui ipsam congregationem secundum regulam sancti Benedicti regere ualeant, per sepe scriptam et roboratam nostram auctoritatem licentiam habeatis  semper eligendi abbatem. Optamus uos pro nobis orantes ac sanctum propositum uestrum custodientes semper bene ualere. Amen.





EPISTOLA III. MICHAELIS ET THEOPHILI FILII ORIENTIS IMPERATORUM AD LUDOuICUM PIUM. 
[Apud D. Bouquet., ibid., ex Baronio in Annalibus ecclesiasticis.]

In nomine Patris, et Filii, et Spiritus sancti, unius soli ueri Dei, Michel et Theophilus fideles in ipso Deo imperatores Romanorum dilecto et honorabili fratri Ludouico glorioso regi Francorum, Longobardorum, et [b 1Kb] uocato eorum imperatori [c 1Kb] .

. . . . [d 1Kb] Ex eo tempore omnes Christiani imperii  nostri ad pacis unitatem et pristinam concordiam redierunt, glorificantes et magnificantes propugnatorem nostrum Dominum Iesum Christum qui ad unitatem fidei coadunare populum suum dignatus est in subiectionem quod ab eo est imperii nostri. Quocirca dignum existimauimus hec quasi pacifico amico et spiritali fratri nostro, et, ut credimus, socio gaudii a Deo imperii nostri manifesta facere, que  nobiscum acta sunt, ut pariter, sicut unius eiusdemque fidei et religionis cultoribus facere oportet, laudibus et hymnis collaudemus et glorificemus Saluatorem nostrum Iesum Christum. Oportuerat enim statim [a 1Kb] in exordio imperii nostri, sicut spiritali fratri nostro et pacifico amico, per ueros apices nostros, que erga nos gesta sunt uobis manifestare: sed, sicut supra dictum est, prefati tyranni et rebellis ac turpi morte condemnati Thome seditio facere prohibuit. Ac uero nunc dedit Deus nobis hoc presens et opportunum tempus post eius interfectionem, et coadunationem et concordiam populi nostri. Et ideo iustum existimauimus mittere ad uestram gloriam Theodorum protospatharium nostrum et stratigon, Nicetam sanctissimum metropolitanum  Myrensem Lycie [b 1Kb] Fortunatum archiepiscopum uenetie, Theodorum reuerendissimum diaconum et economum istius sanctissime Dei catholice et magne ecclesie S. Sophie, et Leonem nostrum candidatum. Et non tantum per has syllabas, sed et per ipsos uiros annuntiamus uestre glorie omnia que proposita sunt, ut tam per eos quamque et per missos uiros iterum scire possemus uestre dilectionis sanitatem, simulque fidelium uestrorum incolumitatem, nec non et omnium rerum uestrarum apud uos consistentium prosperitatem. Porro per has nostras ueras et fideles syllabas corroboramus et confirmamus priorem pacem et amicitiam inter uos et nos constitutam, deprecantes mediatorem eiusdem pacis dominum qui dixit: Pacem meam do uobis, pacem  meam relinquo uobis ; eamdem pacem splendidiorem et robustiorem facere, et ostendere temporibus et potestatibus preteritis, quoniam et nos sic tenemus et speramus quod et uestra gloriosissima potestas ita consentiat, sicut et nostra . . . . .

Sed et hoc uestre Christo amabili dilectioni manifestamus, quia multi de ecclesiasticis seu et laicis uiris, alieni de apostolicis traditionibus facti, et neque paternos terminos custodientes, facti sunt inuentores malarum rerum [c 1Kb] . . . . . . . . Unde honorem Ecclesie Christi querentes, fecimus litteras ad sanctissimum papam antique Rome, et eas misimus per predictos missos nostros ad eum . . . . . De cetero ordinet uestra spiritalis dilectio ut cum honore omni et illesione ad eum ueniant . . . . . Causa memorie  dilectionis que inter nos est, misimus per predictos missos nostros prasinouultim unum, milinouultim unum [d 25Kb] , Tyria [e 1Kb] duo, blattas ueras duas, Dirodina [f 1Kb] duo, diuenta [g 1Kb] duo.

Absoluta mense Aprili, die decima, indictione secunda, a Deo consecrata regia urbe [h 1Kb] .



EPISTOLA Iu LUDOuICI AD BADURADUM PADERBORNENSEM EPISCOPUM. In gratiam monasterii Corbeiensis in Saxonia. 
[Apud D. Bouquet., ibid., ex Schaten. Annal. Paderb., pag. 78.]

In nomine Dei et Saluatoris nostri Iesu Christi, Ludouicus, diuina ordinante prouidentia, imperator Augustus Badurado episcopo et misso nostro.

Nosse te non dubitamus qualiter nostra iussione Adelhardus quondam abbas quoddam monasterium in Saxonia a nouo opere construxit, et aliqui boni homines de quibusdam rebus solemni donatione dotauimus; de quibus omnibus rebus nostre auctoritatis preceptum circa idem monasterium fieri iussimus,  ut perpetua saluatione in iure eiusdem monasterii eedem res consisterent. Sed, ut relatione Warini uenerabilis eiusdem monasterii cognouimus, quidam comites memoratum preceptum nostrum infringere et conuellere uolunt, in eo uidelicet quod homines tam liberos quam et litos, qui super terram eiusdem monasterii consistunt, in hostem ire compellant et distringere modo iudiciario uelint; quod nolumus ut faciant. Et ideo per has litteras nostras tibi precipimus ut tu illud preceptum, quod, sicut diximus, eidem monasterio fecimus, assumas, et in presentia eorumdem comitum, in quorum ministeriis res predicti monasterii esse noscuntur, relegi facias, et ex nostra auctoritate eis precipias ut ulterius nostre auctoritatis preceptum uiolare non  presumant, sed potius, sicut in eodem precepto continetur, illud conseruare studeant, si gratiam nostram habere uelint.





EPISTOLA u. EPISCOPI IN CONuENTU PARISIENSI CONGREGATI AD LUDOuICUM PIUM ET LOTHARIUM DE CULTU IMAGINUM. 





EPISTOLA uI LUDOuICI AD HIEREMIAM SENONENSEM ET IONAM AURELIANENSEM EPISCOPUM. Commonitorium ipsis datum cum legati Romam irent ad Eugenium II papam in causa imaginum.  
[Baluz., Capitul., tom. I, ex Goldast., Constit. imp., et Sirmond., Conc. Gall.]

Hieremie et Ione, uenerabilibus episcopis, in Domino salutem.

uenerunt ad presentiam nostram [i 1Kb] Halitgarius et Amalarius episcopi uIII Idus Decembris, deferentes collectiones de libris sanctorum Patrum,  quas in [a 1Kb] conuentu apud Parisios habito simul positi collegistis, quas etiam coram nobis perlegi fecimus. Et quia placuerunt, et ad id propter quod collecte sunt necessarie atque utiles a nobis iudicantur, sub omni celeritate uobis censuimus dirigendas. Idcirco admonendo precipimus solertie uestre ut priusquam de his aliquid domno apostolico indicetis, diligenti cura eadem uos recensere curetis, et ea que melius et aptius presenti negotio conuenire inueneritis, excerpere atque describere illique ad legendum offerre studeatis; quia enim, ut nostis, nos ab eo petiuimus licentiam quatenus has collectiones a sacerdotibus nostris fieri permitteret. Et ideo non poterit pretermitti quin ei ostendatur quod ex ipsius permissione collectum est.  Illud tamen summopere preuidete, ut ea illi de his ostendatis que rationi de imaginibus habende per omnia conueniant, et quod ipse uel sui reiicere minime ualeant. Sed et uos ipsi tam patienter ac modeste cum eo de hac causa disputationem habeatis, ut summopere caueatis ne nimis ei resistendo eum in aliquam irreuocabilem pertinaciam [b 1Kb] incidere compellatis; sed paulatim, uerbis eius quasi obsequendo, magis quam aperte resistendo, ad mensuram que in habendis imaginibus retinenda est eum deducere ualeatis, et ideo potius efficere contendatis ut negotium de quo agitur ad meliorem quam ad peiorem statum cum Dei adiutorio perducatur. Postquam uero hanc rationem de earumdem imaginum causa consummaueritis, si tamen hoc ad nichilum  Romana pertinacia permiserit, ut ratio inter uos habita aliquo bono et conuenienti fine claudatur, et ille uobis indicauerit quod legatos suos ob eamdem causam in Greciam mittere uelit, uolumus ut eum interrogetis si illi placeat ut nostri legati pariter cum suis in Greciam pergant. Et si hoc ei melius uisum fuerit, seque omnino uelle responderit, tunc uolumus ub sub omni festinatione litteris uestris a uobis ad nos directis nos inde certos faciatis, simulque et de uestro aduentu ad nos; ut eo tempore quo uos ad nostram ueneritis presentiam, Halitgarium et Amalarium nobiscum inueniatis. uos autem cum domno apostolico considerate ubi ille uel quando uelit ut sui ac nostri legati ad naues conscendendas se iungere debeant, et hoc nobis per nosmetipsos, cum Deo uolente ueneritis, annuntiare potestis.



EPISTOLA uII. LUDOuICI AD EUGENIUM II PAPAM, Missa per Hieremiam et Ionam episcopos, cum actis synodi Parisiensis. 
[Baluz., ibid.]

Sanctissimo ac reuerendissimo domno et in  Christo Patri Eugenio, summo pontifici et uniuersali pape Ludouicus et Lotharius, diuina ordinante prouidentia, imperatores Augusti, spiritales filii uestri, sempiternam in Domino nostro Iesu Christo salutem.

Quia ueraciter nos debitores esse cognouimus ut his quibus regimen Ecclesiarum et ouium Dominicarum cura commissa est, in omnibus causis ad diuinum cultum pertinentibus opem atque auxilium, pro qualitate uirium nostrarum et intellectus nostri capacitate, feramus, idcirco pretermittere nequiuimus quin tunc, quando legati Grecorum nobis manifestauerunt qualem ad uos deberent perferre legationem, summa cura ac sollicitudine tractaremus quale uobis adiutorium in hoc negotio cum Dei  auxilio exhibere potuissemus. Et ob hoc a uestra sanctitate petiuimus ut sacerdotibus nostris liceret de libris sanctorum Patrum sententias querere atque colligere que ad eamdem rem pro qua iidem legati uos consulturi erant, ueraciter definiendam conuenire potuissent: quas cum illi iuxta concessam etiam a uobis licentiam solerter inquirerent, et diuina opitulante gratia quidquid inuenire tam breui temporis spatio potuerunt, collegissent, nobis ea perlegenda direxerunt. Quibus perlectis, ea uestre sanctitati legenda atque exammanda per hos legatos nostros, Hieremiam scilicet et Ionam uenerabiles episcopos, mittere curauimus; cum quibus si uestra paternitas dignum duxerit, de eadem legatione que in Greciam a uobis mittenda est, non inutilem,  sed potius proficuam collationem habere potestis; quia et in sacris sunt litteris admodum eruditi, et in rationibus disputatoriis non minimum exercitati. Quos non ob hoc ad uestre almitatis presentiam cum memoratis sententiarum collectionibus misimus ut hic aliquo uelut magisterii officio fungerentur, aut huc docendi gratia directi putarentur: quia, sicut iam commemorati sumus nos debitores existere ut huic sacratissime sedi in quibuscunque negotiis auxilium ferre debeamus, ideo et hos missos, et quas deferunt litteras, si quid uobis adiutorii conferre potuissent, mittere dignum duximus. Hos uestre sanctitati commendamus, ut et benignam apud uos receptionem et familiariter uobiscum loquendi locum inueniant: nouit quippe sanctitas  uestra qualiter populus Grecorum in hac imaginum ueneratione diuisus sit. Ideo rogamus ut almitas uestra curam et diligentiam adhibere dignetur quomodo per uestram saluberrimam doctrinam atque admonitionem magis ad concordiam et unitatem reuocetur, quam propter hoc ad maiorem discordiam et dissensionem impellatur. Et ideo cautissime considerare  debetis ut legatio uestra, quam illuc dirigere disponitis, tanta prudentia tantoque moderamine suffulta sit ut a nemine, neque Greco, neque Romano, iuste ualeat reprehendi, sed talis sit qualem semper decet in omnibus causis ab ista sacratissima sede proficisci. Et si uestre sanctitati placet ut pro hac ipsa legatione missi nostri simul cum uestris illas in partes dirigantur, et hoc nos tempore congruo scire permittite; et non solum hoc, sed etiam si ituri sunt, ubi et quando cum uestris missis se iungere debeant. Non ideo tamen de missis nostris illuc dirigendis interrogamus quasi necessarium nobis uideatur, aut nos uestros missos hanc legationem per se perficere dubitemus; sed potius propter hoc eos uobis offerimus ut sciatis nos in  omnibus esse paratos que huius sacratissime sedis necessitas aut uoluntas postulauerit. Optamus sanctam et uenerabilem ac piam paternitatem uestram semper in Christo bene ualere, et nostri ac nostrorum omnium in sacrosanctis orationibus meminisse, sanctissime ac beatissime Pater.





EPISTOLA uIII. EPISTOLA GENERALITER POPULO DEI LEGENDA. De conuocatione quatuor conciliorum. 
[Baluz., ibid., pag. 654.]

In nomine Domini Dei et Saluatoris nostri Iesu Christi. Ludouicus et Lotharius, diuina ordinante prouidentia, imperatores Augusti, omnibus fidelibus sancte Dei Ecclesie et nostris.


Recordari uos credimus qualiter hoc anno consilio sacerdotum et aliorum fidelium nostrorum generale ieiunium per totum regnum nostrum celebrare iussimus, Deumque tota deuotione deposcere ut nobis propitiaret in quibus illum maxime offensum haberemus nobis manifestare, et ut ad correctionem nostram necessariam tranquillum tempus nobis tribuere dignaretur. uolueramus siquidem tempore congruo placitum nostrum generale habere, et in eodem de communi correctione agere; et ita Deo miserante fieret, nisi commotio inimicorum, sicut nostis, prepedisset. Sed quia tunc fieri non potuit iuxta uoluntatem nostram, uisum nobis fuit presens placitum cum aliquibus ex fidelibus nostris habere, et in eo de his que propter predictum impedimentum  remanserunt, qualiter ad effectum peruenirent, Domino adiuuante, considerare. Quapropter nosse uolumus solertiam uestram quod in isto presenti placito cum fidelibus nostris considerauimus ut primo omnium archiepiscopi cum suis suffraganeis in locis congruis tempore opportuno conuenirent, et ibi tam de sua causa quam de omnium nostrum correctione et emendatione secundum diuinam auctoritatem querendo inuenirent, et nobis atque fidelibus nostris secundum ministerium sibi commissum adnuntiarent. Item considerauimus ut missos nostros per uniuersum regnum nostrum mitteremus, qui de omnibus causis que ad correctionem pertinere uiderentur quanto potuissent studio decertarent, et quidquid  possibile inuenirent presentaliter [Sirmond., per semetipsos] nostra auctoritate corrigerent; et si aliqua difficultas in qualibet re eis obsisteret, ad nostram notitiam deferre curarent. Quapropter uolumus ut uos omnes, propter communem salutem et regni honorem ac populi utilitatem, obedientes et adiutores missis nostris in omnibus pro uiribus esse non negligatis; simulque sciatis ob hanc causam nos uelle per singulas hebdomadas uno die in palatio nostro ad causas audiendas sedere, ut per hunc aut illum comitem et prouidentia missorum et obedientia populi nobis manifestius appareat. Et ut hec omnia successum habeant, uolumus ut generale triduanum ieiunium secunda feria post octabas Pentecosten celebrandum indicetur, et generaliter ab  omnibus cum summa deuotione obseruetur. Et quia undique inimicos sancte Dei Ecclesie commoueri, et regnum a Deo nobis commissum infestare uelle cognoscimus, precipimus atque iubemus ut omnes homines per totum regnum nostrum, qui exercitalis itineris debitores sunt, bene sint preparati cum equis, armis, uestimentis, carris et uictualibus, ut quocunque tempore eis a nobis denuntiatum fuerit; sine ulla mora exire et in quamcunque partem necessitas postulauerit, pergere possint, et tandiu ibi esse quandiu necessitas postulauerit.

Hec sunt capitula de instructione missorum.

Dicendum est illis quia necesse est ut intelligamus omnes communiter quale periculum nobis immineat, in eo maxime quod in nostra negligentia tanta et  talia, per que Deus offendi potuit, et honor et honestas regni decrescere, adhuc autem etiam aliam intellectam habemus negligentiam ex priori occasione notam [Sirmond., natam], id est, quod ipsa legatio non ita peracta fuit sicut ipsa necessitas deposcebat; quanquam ex parte uos dicatis nos materiam in eo dedisse quod non per omnia ad hanc necessitatem inquirendam plenam uobis dedissemus iussionem. Ideo summopere tractandum est quomodo, Domino adiuuante, et in presenti de his que per negligentiam et incuriam deprauata sunt, corrigantur, et ne ultra talia fiant sollicite caueatur. Post hec socii denominandi sunt, et tunc qualis debeat esse legatio iniungenda est.

I. Primo iniungendum est missis ut hoc omnimodis  caueant, ne populo in eorum profectione oneri sint, ne forte quibus subuenire debuerint, afflictionem inferant.

II. Ut primo nostram populo uoluntatem et studium, et qua intentione a nobis sint directi, per nostrum scriptum nuntient. Instruendi sunt etiam quid inquirant.

III. In primis hoc maxime inquirant quomodo hi qui populum regere debent, unusquisque in suo ministerio se custoditum habeat, ut qui bene faciendo gratiarum actione digni sunt cognoscamus, qui uero correctionem et increpationem pro eorum negligentiis merentur, omnimodis nobis manifesti fiant. Inquisitio autem hoc modo fiat. Eligantur per singulos  comitatus qui meliores et ueraciores sunt. Et si aliquis inuentus fuerit de ipsis qui fidelitatem promissam adhuc nobis non habeat, promittat. Et tunc instruendi sunt qualiter ipsam fidem erga nos saluare debeant; id est, ut quicunque ex his talem causam scit in illis rectoribus et diuersis ministris qui populum regere et saluare debent, de quibus interrogati fuerint, que ad populi damnum et detrimentum pertineat, et propter hoc nobis periculum anime euenire possit et inhonoratio, omnino, si saluam uoluerit suam fidem et promissionem habere, manifestum faciat. Et si post talem admonitionem et contestationem, aliter quam se ueritas habeat dixisse aliquis deprehensus fuerit, sciat se inter infideles esse reputandum.


Hec sunt capitula que uolumus ut diligenter inquirant. 

Primo de episcopis, quomodo suum ministerium expleant, et qualis sit illorum conuersatio, uel quomodo ecclesias et clerum sibi commissum ordinatum habeant atque dispositum, uel quibus rebus maxime studeant, in spiritalibus uidelicet aut in secularibus negotiis. Deinde quales sint adiutores ministerii eorum, id est, chorepiscopi [archipresbyteri [a 1Kb] ], archidiaconi, et uicedomini, et presbyteri per parochias eorum, quale scilicet studium habeant in doctrina, uel qualem famam habeant secundum ueritatem in populo. Similiter de omnibus monasteriis inquirant iuxta uniuscuiusque qualitatem et professionem:  similiter et de ceteris ecclesiis nostra auctoritate in beneficio datis. Utrum episcopi in circumeundo parochias suas ceteras minores ecclesias grauent, aut populo oneri sint, et si ab ipsis aut a ministris eorum indebita  a presbyteris exigantur. Simili modo de comitibus inquirant, quale studium de suo habeant ministerio, ut qui bene exinde facit cognoscamus. Si aliter facit, et hoc nosse omnino uolumus; id est, si populus per suam negligentiam et desidiam iustitia et pace careat, aut si ipse sciens aut nesciens aliquid iniuste factum habeat. Deinde ergo quales ministros habeat ad regendum populum uel missos, utrum iuste an iniuste in ipsis ministeriis agant, aut consentiente uel negligente comite a ueritate et iustitia declinent.  Que persone, uel de quibus causis culpabiles ad presentiam nostram uenire debeant, discernendum est. Exceptis episcopis, abbatibus, comitibus, qui ad placita nostra semper uenire debent, isti uenient, si in talibus culpis et criminibus deprehensi fuerint quales inferius adnotate sunt.





EPISTOLA IX. EPISTOLA CAESAREA GENERALITER POPULO DEI LEGENDA, Quam Ludouicus Pius imperator ex placito Aquisgranensi misit de conciliis episcoporum in quatuor imperii partibus congregandis. 
[Baluz. ibid., pag. 658.]

In nomine Domini Dei et Saluatoris nostri Iesu Christi, Ludouicus et Lotharius, diuina ordinante prouidentia, imperatores Augusti, omnibus fidelibus sancte Dei Ecclesie et nostris.

Recordari uos credimus qualiter hoc anno, consilio sacerdotum et aliorum fidelium nostrorum, generale ieiunium per totum regnum nostrum celebrare iussimus, Deumque tota deuotione deposcere ut nobis propitiari, et in quibus illum maxime offenderimus  nobis manifestare, et ad correctionem nostram necessariam tranquillum tempus nobis tribuere dignaretur. uolueramus siquidem tempore congruo placitum nostrum generale habere, et in eo de communi correctione agere; et ita Deo miserante fieret, nisi commotio inimicorum, sicut nostis, prepedisset. Sed quia tunc fieri non potuit iuxta uoluntatem nostram, uisum nobis fuit presens placitum cum aliquibus ex fidelibus nostris habere, et in eo de his que propter predictum impedimentum remanserunt, qualiter ad effectum peruenirent, Domino adiuuante considerare. Quapropter nosse uolumus solertiam uestram quod in isto presenti placito cum fidelibus nostris considerauimus ut primo omnium archiepiscopi  cum suis suffraganeis in locis congruis tempore opportuno conuenirent [b 1Kb] , et ibi tam de sua quam de omnium nostrum correctione et emendatione secundum diuinam auctoritatem querendo inuenirent, et nobis atque fidelibus nostris secundum ministerium sibi commissum annuntiarent. Quis enim non sentiat Deum nostris prauissimis actibus esse offensum, et ad iracundiam prouocatum, cum uideat tot annis multifariis flagellis iram illius in regno nobis ab eo commisso deseuire, uidelicet in fame continua, in mortalitate animalium, in pestilentia hominum, in sterilitate pene omnium frugum, et ut ita dixerim, diuersissimis morborum cladibus [c 1Kb] atque ingentibus penuriis populum istius regni miserabiliter uexatum et afflictum, atque omni abundantia  rerum quodam modo exinanitum? Nec illud etiam dubitamus ex iusta uindicta illius euenire, quod sepe scandala per tyrannos in hoc regno exsurgunt, qui pacem populi Christiani et unitatem imperii sua prauitate nituntur scindere. Nam et illud nichilominus peccatis nostris deputandum est, quod [d 1Kb] inimici Christi nominis preterito anno in hoc regnum ingressi depredationes, incendia ecclesiarum, et captiuationes Christianorum, et interfectiones  seruorum Dei audenter et impune, imo crudeliter, fecerunt. Agitur siquidem iusto iudicio Dei ut quia in cunctis delinquimus, interius simul et exterius flagellemur. Beneficiis quippe Dei euidenter existimus ingrati, quoniam his non ad uoluntatem Dei, sed ad libitum nostrum carnalem uti inuenimur. Et idcirco merito creature Dei nobis diuinitus concesse pro Deo contra nos ingratos pugnant, iuxta illud: Pugnabit pro eo orbis terrarum contra insensatos . uerum quia tot modis uexamur atque percutimur, ad eum a quo percutimur toto corde dignum necessariumque est ut reuertamur, quatenus illud propheticum in nobis impleatur quo dicitur: Sola uexatio intellectum dabit auditui . Sed quia pius et clemens Dominus sic ipsum  flagellum moderatur ut non ad interitum, sed potius ad correctionem nostram inferre uideatur, debemus in conspectu eius ueraciter humiliari, et faciem illius in confessione preuenire, eiusque pietatem pronis mentibus exorare; ut qui fecit nos iustissima dispensatione flagella sentire, sciat nobis peccata nostra, pro quibus iuste ab eo flagellamur, cognoscere, et in quibus maxime illum offendimus, et iram illius prouocauimus, manifestius intelligere, ut post, eo miserante, praua deserendo et corrigendo, bona etiam sectando, et tota cum deuotione exsequendo, ualeamus per spiritum humilitatis et animam contritam sacrificium Deo debitum offerre, iramque illius indignationis euadere, et per dignam congruamque correctionem, et bonorum operum exhibitionem, gratiam eius propitiationis, licet indigni, promereri. At quia nos magis in hoc peccasse cognoscimus, qui forma salutis omnibus esse debuimus, et omnium curam gerere, et per auctoritatem imperialem prauorum acta, ne tantum accrescerent, corrigere, cupimus, Domino nobis propitio, in conspectu pietatis illius per dignam satisfactionem ueniam adipisci, et per saluberrimam correctionem, uel per bonum studium, quod nostra desidia et ignorantia hactenus neglectum est, consultu fidelium tempore opportuno, quantum in nobis est, studiosissime emendare, et nostram in hoc uoluntatem omnibus manifestam facere Quapropter statuimus atque decreuimus cum consultu sacerdotum ceterorumque fidelium nostrorum, huius rei gratia, ob placandum  scilicet contra nos nobisque subiectos Domini furorem, conuentus eorumdem episcoporum in quatuor imperii nostri locis congruentissime fieri. Primo scilicet in Moguntiacensi urbe, ubi conueniant archiepiscopi  [Sirmond., metropolitani] Autgarius, Hadabaldus, Hethi, Bernuinus, cum suffraganeis suis. Secundo quoque in Parisiorum urbe, ubi futurus antistes Senonicus, et Ebbo, Ragnoardus et Landramnus cum suffraganeis suis conueniant. Tertio uero apud Lugdunum, ubi Agobardus, Bernardus, Andreas, Benedictus, Agericus cum suffraganeis suis similiter conueniant. Quarto etiam apud Tolosam urbem, quo simul conueniant Notho, Bartholomeus, Adalelmus, Agiulfus cum suffraganeis suis. In quibus conuentibus tractare, querere, et cum Dei adiutorio inuenire debent de causis ad religionem Christianam et eorum curam pertinentibus, quid a principibus et reliquo populo, uel ita ut diuina auctoritas docet aut aliter teneatur, uel quid inde ex parte uel ex toto dimissum sit  ut non teneatur. Deinde quid in ipsorum qui pastores populi constituti sunt moribus, conuersatione et actibus inueniri possit quod diuine regule atque auctoritati non concordet; simulque inueniant que occasiones in utroque ordine id effecerint ut a recto tramite deuiatum sit. Et quidquid de his causis inuentum fuerit, tam solerti cura custodiatur ut nullatenus ad aliorum notitiam peruenire permittant ante tempus constitutum. Et ideo unus notarius inter omnes eligatur qui quod ipsi inuenerint describat, et ipse sub iuramento constrictus ea que inuenta et digesta fuerint diligenter fideliterque conseruet.





EPISTOLA X. EPISCOPI IN [a 2Kb] SYNODO PARISIENSI ANNO 829 CONGREGATI AD LUDOuICUM ET LOTHARIUM IMPERATORES.  
[Apud D. Bouquet., Recueil des hist., tom. uI, ex Sirmondo, tomo II Concil. Gallie, pag. 542.]

Dominis prestantissimis et pietatis gratia preditis, Ludouico et Lothario orthodoxis atque inuictissimis Augustis.

Nos famuli uestri, quamuis indigni, tamen episcopi, Deo humiliter grates persoluimus eiusque immensam pietatem et benignitatem collaudamus et predicamus, qui uos adeo in sui amorem deuotissimos famulos suos flagrare facit, ut de profectu et exaltatione sancte sue Ecclesie indesinenter cogitetis, eamque ut pote matrem spiritalem, sicut fideles et dilecti spiritales filii, ad meliora et potiora semper prouehere studeatis. Nam cum mucro diuinus  imperium uobis diuinitus commissum interius exteriusque, merito nostre iniquitatis, multifariis attereret cladibus, prudenter animaduertentes quod hec nonnisi iusto Dei iudicio euenirent, illico scriptis serenitatis  uestre anno preterito cunctos ecclesiarum pastores admonuistis, ut quia constabat eos speculatores Domini existere, et gladium diuinum super terram, id est super peccatores, grassari, meminerint speculationis sue et ieiunio triduano ab omnibus generaliter peracto, unusquisque in quolibet ordine positus, diligenter conscientiam suam conueniret, et ubi se Deum offendisse cognoscebat maturato per penitentie satisfactionem corrigere non differret. In quibus etiam apicibus inserere uobis placuit ut, si Deus pacem undique et otium uobis tribueret, in hoc placitum uestrum generale consumere uoluissetis, ut primum quidquid in uobis, id est in persona et ministerio uestro, corrigendum inueniretur, Domino auxiliante corrigeretis. Deinde quecunque in omnibus  ordinibus imperii uestri Deo displicerent inquireretis, et secundum eius uoluntatem cum consensu fidelium uestrorum ad tramitem rectitudinis reuocaretis; scilicet ut eum uobis populoque uobis commisso propitium faceretis. Sed quia tempus optatum, exterioribus incursionibus prepedientibus, secundum desiderium uestrum nacti non estis, libuit serenitati uestre cum quibusdam fidelibus uestris preterita hieme placitum habere, et de his que premissa sunt diligenter tractare, Deique uoluntatem querere, et Ecclesie uobis commisse utilitatem prouidere. Quapropter de omnibus que ad tempus emendatione digna uisa sunt, congrua capitula serenitas uestra digessit, legatosque strenuos delegauit, ut per eadem capitula et flagitia malorum hominum punirent, et  bonorum laudem uestre celsitudini notescerent. Inter que etiam statuistis, in quatuor partibus imperii uestri conuentus episcoporum uno eodemque tempore fieri, in quibus tractarent, quererent, atque cum Dei adiutorio inuenirent de causis ad religionem Christianam, eorumque curam pertinentibus, quid a principibus et reliquo populo uel ita, ut diuina auctoritas docet, aut aliter teneretur: uel quid inde ex parte, aut ex toto dimissum esset, ut non teneatur. Deinde quid in ipsorum, qui pastores populi constituti sunt, moribus, conuersatione et actibus inueniri posset, quod diuine regule atque auctoritati non concordaret: simulque inueniretur, que occasiones in utroque ordine id effecerint, ut a recto tramite deuiassent; et quidquid de his inuentum fuisset,  uestre celsitudini notum facerent. Quod, ut Deus posse dedit, nos fidelissimi ac deuotissimi salutis uestre procuratores, iuxta paruitatem sensus nostri, prout breuitas temporis permisit, secundum sanctam deuotionem et ordinationem uestram, de causis ad religionem Christianam nostrumque ministerium atque periculum pertinentibus, nec non et de his que ad nostram correctionem et emendationem pertinere perspeximus, siue de his que populis generaliter annuntianda et admonenda preuidimus, capitulatim in precedentibus adnotauimus libellis, uestreque serenitati legenda, imo probanda obtulimus. Et quanquam de his que premissa sunt, uestro ardentissimo desiderio prius satisfacere elegerimus,  nequaquam tamen hec que specialiter ad uestram personam ministeriumque pertinere cognouimus, obliuioni tradidimus: sed potius uestre saluti prospicientes, nonnulla capitula necessaria in secundo huius operis libello, ad nomen ministeriumque uestrum pertinentia, periculumque cauendum, solerti studio congessimus, et uobis familiariter admonitionis gratia porrigenda deuouimus, ut ea diligenter aspiciendo, legendo et audiendo, aperte atque distincte uestra cognoscat celsitudo, de quibus et pro quibus in memoratis conuentibus nostris, secundum uirium nostrarum possibilitatem fideliter salubriterque egerimus. Abhinc sequuntur quedam que ex capitulis conuentus nostri breuiter decerpsimus, que ad nostram et fidelium uestrorum laicorum obseruationem  et salutem pertinentia, necessaria esse perspeximus. Dehinc sequuntur alia que uestre pietati deposcenda ualde salubria esse iudicauimus.



EPISTOLA XI. LUDOuICI AD ALDRICUM EPISCOPUM CENOMANENSEM. De quibusdam rebus alienatis eius ecclesie. 
[Baluz., lib. III Miscell., pag. 165.].

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus, Aldrico uenerabili episcopo et fideli nostro salutem.

Nouerit tua industria quia missus tuus nostram adiit presentiam innotescens quod quidam uassalli nostri, Ghermundus, uulfardus, Berchadus, Bodo et  socius suus, beneficia ex tuo episcopio habent, que olim per precarias inde alienata fuerunt. Qua de re uolumus ut tu nostra auctoritate recipias usque ad nostram presentiam, et de nostra fidelitate magnam curam semper habeas, sicut hactenus te habere cognouimus. Nam memoratus missus tuus nostram deprecatus est pietatem ut aliquem missum tibi dederimus qui predictas res tibi Ecclesieque tibi commisse consignaret, et uestituram legitimam faceret. Qua de re Helisacharo misso nostro precipimus ut de supradictis beneficiis tibi uestituram faciat, quando illas in partes a nobis directus fuerit. uolumus etiam ut quam citius poteris missum tuum bene fidelem ad nos dirigas, qui nos certos faciat qualiter erga uos et reliquos fideles nostros modo  agatur, et quid de illis causis factum que uobis agere precepimus. Bene uale et ora pro nobis.



EPISTOLA XII. LUDOuICI AD HILDUINUM ABBATEM S. DIONYSII. De colligendis in unum corpus iis que in Grecorum historiis de sancto Dionysio passim scripta repererat. 
[Apud D. Bouquet., ibid., ex Surio ad diem 9 Octobris, pag. 716.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus, Hilduino uenerabili abbati monasterii sanctissimorum martyrum ac specialium  protectorum Dionysii pretiosi sociorumque eius, eternam in Christo salutem.

Quantum muneris ac presidii non modo nobis ac predecessoribus seu progenitoribus nostris, uerum etiam totius imperii nostri populis, Domini prouidentia per beatissimum Dionysium sepenumero, imo continue in magnis gratiarum ubertatibus contulerit, cuncte per transacta tempora Gallice generationes senserunt, que eius insigni apostolatu fidei rudimenta sumpserunt, et salutis subsidia perceperunt. Predecessores autem nostri gloriam huius eximii testis et amici Dei non inaniter coluerunt, qui dum eius sacras exuuias in terris ob amorem et honorem Domini nostri Iesu Christi opibus, quibus poterant, honorauerunt, per eius preces dignissimas  honoris priuilegio potiri et in terrenis et in celestibus meruerunt, ut uidelicet unus ex priscis Francorum regibus, Dagobertus, qui eumdem pretiosissimum Christi martyrem ueneratus non mediocriter fuerat, et in mortali est uita sublimatus, et per eius adiutorium, sicut diuina ac celebris [a 1Kb] ostensio perhibet, a penis est liberatus, inque uita perenni desiderabiliter constitutus. Progenitores quoque nostri mellifluum nomen domini Dionysii  non incongrue pia dilectione et dilectissima pietate amplexi sunt. Quia proauus noster Carolus princeps Francorum inclytus per orationes ipsius excellentissimi martyris indeptum se fuisse gratulatus est apicem principatus, eidemque decurso mortalitatis  tempore , quod carius potuit habere depositum, corpus scilicet proprium, in magni die iudicii suscitandum, et animam Domino presentandam fideliter commendauit, ac per hoc maxime deuotionem atque fiduciam cordis sui erga peculiarem patronum patenter ostendit. Sancte nichilominus recordationis auus noster Pippinus propter altare quod ante sepulcrum sepe fati sepiusque dicendi domini Dionysii per diuinam et memorabilem reuelationem iussu ipsius sanctissimi martyris in honorem Dei et apostolorum Petri et Pauli, qui presentes ostendebantur, a beato et angelico uiro Stephano summo pontifice dedicatum est , inter sacra missarum solemnia una cum duobus filiis, Carolomanno uidelicet et diue memorie domino ac genitore nostro  Carolo, iure prenominato Magno, ab eodem apostolico papa in regem Francorum unctus, superni muneris benedictionem percepit. Quique cum quanta se humilitate ante limina basilice sanctorum martyrum, defuncto huius uite curriculo, sepeliri preceperit , titulus etiam ipsius conditorii innotescit. Sed et nos multis ac frequentibus largitionibus beneficia eius sumus experti, precipue tamen  in humane uarietatis euentu, quo Dei, ut semper fatendum est, iusto iudicio, in uirga eruditionis sue uisitati, et baculo speciose misericordie eius, ante prescriptum altare per merita et solatium domini ac piissimi Patris nostri Dionysii, uirtute diuina recreati et restituti sumus , cingulumque militare iudicio atque auctoritate episcopali resumpsimus, et usque ad presens ipsius gratioso adiutorio sustentamur. Idcirco, uenerabilis custos ac cultor ipsius prouisoris et adiutoris nostri domini Dionysii, monere te uolumus ut quidquid de eius notitia ex Grecorum historiis per interpretationem sumptum uel quod ex libris ab eo patrio sermone conscriptis, et auctoritatis nostre iussione, ac tuo sagaci studio, interpretumque sudore in nostram  linguam explicatis, huic negotio inseri fuerit congruum, quodque etiam in Latinis codicibus iam inde habes inuentum, adiunctis eis que in libello eius passionis continetur, nec non et illis que in tomis uel chartis uetustissimis armarii Parisiace ecclesie, sacre uidelicet sedis sue, prolatis inueneras, et obtutibus nostre serenitatis ostenderas, secundum quod rerum, causarum etiam ac temporum conuenientiam noueris, in corpus unum redigas, atque uniformem textum exinde componas, quatenus compendiosius ualeant innotesci, et fastidiosis minusue capacibus uel studiosis lectionis possit tedium subleuari, pariterque omnibus edificationis utilitas prouideri. His ita contextis, uolumus ut reuelationem ostensam beato pape Stephano in ecclesia  eiusdem sanctissimi Dionysii, sicut ab eo dictata est, et gesta que eidem subnexa sunt, una cum hymnis quos de hoc gloriosissimo martyre atque pontifice habes, et officium nocturnale subiungas; sed et differenter, ac cum integritate sui, queque ex eo reperta sunt, in altero uolumine colligas, nobisque distincte et correcte transcripta quantocius dirigas aut presentes: quoniam maximum ualdeque dulcissimum pignus desiderabilis presentie illius domini et solatiatoris nostri, ubicunque scimus, habere nos credimus, si cum eo, uel de eo, aut ab eo dictis, oratione, collatione, lectione colloquimur. uale in Christo, uir Dei, in sacris orationibus iugiter memor nostri.





EPISTOLA XIII. HILDUINI ABBATIS S. DIONYSII AD LUDOuICUM PIUM. Quecunque memoria librique pre manibus habiti suppeditarunt de sancto Dionysio, simul collecta transmittit. 
[Apud D. Bouquet., ibid., ex Cointio, tom uIII Annal. eccles., pag. 395.]

[b 1Kb] Domino benignitate admirabili et auctoritatis reuerentia honorabili, Ludouico Pio semper Augusto, Hilduinus humilis Christi famulus, et domini mei  Dionysii pretiosi ac sociorum eius matricularius, uestreque imperiali dominationi in omnibus deuotissimus, presentem in Christo prosperitatem atque eterne felicitatis benedictionem optat et gloriam.

Exsultauit cor meum in Domino, et exaltatum est cornu meum in Deo meo. Dilatatum est os meum, et gaudebunt labia, ut annuntiem preconia domini mei gloriosissimi martyris Dionysii ab eximio imperatore domino meo iussus; que reticere non poteram, etiam si a quoquam fuissem forte prohibitus. Et reuera magna mihi est ratio gratulandi, quoniam cumulatius mihi effectum desiderii mei prestare uoluit diuina dignatio, ut mentis mee conceptum ei placere cognoscerem, cum quod agere spontanea  disponebat mea humilitas, in agendo data manu auctoritatis, cooperaretur uestra Deo placens sublimitas. Qua de re bonorum operum et spiritualium omnium studiorum illum auctorem esse non dubium est, qui quorum incitat mentes, quo sibi placet in ingenio adiuuat actiones. Sed et in hoc ualde exsultat spiritus meus in Deo salutari meo, quoniam Christianus animus uester sic euidentissime erga se diuine bonitatis beneficia, et sanctorum cognoscit solatia, et tam promptissime se accensum ostendit circa auctoris et reparatoris sui seu specialium suffragatorum suorum uenerationem atque obsequium. Non enim sic ab intimis pia anima uestra diuina confiteretur uera et iusta iudicia, nisi se ipsam sancto illuminatam cognosceret Spiritu, nec ita deuotissime  amici Dei bene gesta et dicta maxime sagacitatis uestre prudentia perquireret, nisi summum bonum, a quo et per quem omnia sunt bona, diligeret. Cuius amore religiosa deuotio uestra accensa esse dignoscitur, ut Christi militum gloriosos triumphos inquireret. Quos cum nouerit, per eorum adiutorium robustius contra uitia uitiorumque auctores pugnabit, quatenus martyrum exempla sectando, qui uiriliter certauere, et fideliter satis uicere, ad palmam, qua illi munerati sunt, et ipse pertingat. Huc accedit ad uoti et sollicitudinis uestre incitamentum, quia Esras, sancte Scripture reparator, magnum remunerationis donum exinde apud Deum promeruit, et laudabile sibi nomen apud homines acquisiuit. Quocirca  et uestre sedulitatis instantia, cum pro magna antiquitate huius sanctissimi Patris nostri, quantum ad generationem terrenam et conuersionem seu obitum attinet, mira sanctitate et miraculorum prodigiis orbi pene cuncto innotuit, notitia ipsius paucis nostrorum cognita, plurimis adhuc manens incognita, cum per uestrum studium patuerit, et meritum, ut melius ipsi scitis, grande uobis conciliabitis, et memoriale perpetuum acquiretis. Faciat autem Dominus ut nos idonei cooperatores inueniamur ad bone uoluntatis uestre perfectionem, qui tanto sine aliqua hesitatione uestris iussionibus obedimus, quanto illa rogatis seduli exactores que exhibemus uoluntarii exsecutores. Idcirco quia reperta queque tam in Grecis quam in Latinis codicibus ex domino et patrono  nostro Dionysio, que hactenus minus cognouimus, uobis ocius in unum collecta mittere poscitis, et incongruum ducimus auctoritatis uestre desiderio differri, quod ex debito seruitutem nostram constat debere largiri; quantum conniuet breuitas temporis, quidquid ori suggesserit memoria cite recordationis, fauente Domino, uelociter scribentium committemus notariorum articulis, deprecantes uestram humiliter sapientiam, ne in his que reuerentia et amore sanctissimi martyris, et propter iussionis uestre obedientiam scribenda aggredimur, uerborum pompositatem aut dictationis leporem, sed purissime ueritatis, sicut ab antiquorum dictis sumpsimus, querere studeatis sinceritatem. Nosque reprehendere de casuum, prepositionum atque coniunctionum  uirtute, seu litterarum in subsequentes immutatione, uel punctorum secundum artem grammaticam positione nolite; quia non id studendum, sed nostre deseruitionis obsequium ac commendationis uestre officium accelerandum suscepimus, maxime cum hec que ab aliena lingua expressimus, in tenoris serie, sicut de prelo sunt eliquata, texemus; que licet in interpretatione non redoleant supparem sermonis odorem, sapidum tamen referunt ueritatis et intellectus sui saporem. Ordinem igitur historie, sicut uestra iussit dominatio, in unum congestum, et singulatim postea plenitudinem eius discretam, cunctis legentibus atque audientibus, pandemus. Nam diuine erit inspirationis et exsecutionis id quod desideramus fideli animo propalare; uerum  atque probabile demonstrare. Ex quo nos laborandum non magnopere estimamus, quia quid tenendum de hoc sanctissimo martyre Christi sit, quid credendum, note et probatissime persone ueracibus dictis declarant.



EPISTOLA XIu. LUDOuICI PII IONAE AURELIANENSI EPISCOPO. De monasterio Anisolensi. 
[Apud D. Bouq., ibid., ex Baluzio, lib. III Miscell., pag. 131.]

In nomine Domini Dei et Saluatoris nostri Iesu Christi, Ludouicus, diuina repropitiante clementia, imp. Augustus, Ione uenerabili episcopo salutem.

Notum esse uolumus quia peruentum est ad nos  quod monachi ex monasterio Sancti Carilephi in egressu presumptiuo idem monasterium expoliassent ornamentis ecclesiasticis, tam in thesauro quamque in uasis seu uestimentis, necnon et libris. Quapropter tibi precipimus et Henrico abbati ut uos omni diligentia illud inquiratis, et cum omni integritate res ecclesiasticas eidem ecclesie restituere faciatis. uale, ex hoc habeto sicut de te bene confidimus, et sicut in hoc nostram cognoscis uoluntatem.



EPISTOLA Xu. EIUSDEM EIDEM. 
[Apud Baluz., ibid.]

In nomine Dei et Saluatoris Iesu Christi, Ludouicus,  diuina repropitiante clementia, imperator Augustus Ione uenerabili episcopo salutem.

Notum tibi esse uolumus quia peruentum est ad nos quod monachi ex monasterio Sancti Carilephi egressi sunt de proprio monasterio, aliena loca querentes, immemores proprie promissionis eorum, in qua promiserunt obedientiam et stabilitatem loci, atque renuntiauerunt propriis uoluntatibus secundum regulam sancti Benedicti, obliti etiam sententiam euangelicam, in qua Dominicum exemplar audiuimus: Non ueni, inquit, facere uoluntatem meam, sed eius qui misit me ; oblitique sunt apostolice sententie ita dicentis: Subiecti estote omni creature, siue regi quasi precellenti, siue ducibus tanquam ab eo missis  . Et hoc non ob aliud fecerunt nisi quod abbas eorum nobis inobediens apparuit, et nos  eidem abbati idem monasterium tulimus, et illud Aldrico episcopo ecclesieque sibi commisse legaliter, sicut a suis predecessoribus possessum et constructum fuit, reddidimus, sicut lator eius epistole tibi dicere poterit, quia prolixum est nobis in hac epistola omnia inserere qualiter actum definitumque rationabiliter fuit, et quia in nullo sentimus contrarium esse auctoritati canonum monachos subiectos episcopis fieri debere. Quaporpter uolumus ut missus noster sis una cum Henrico abbate, et eosdem monachos plena auctoritate canonum et regulari atque nostra ad proprium monasterium redire compellatis. Si uero quispiam eorum uos non ab obaudierit, uolumus ut compellatis eum uenire nostram presentiam in proximo placito, quod habituri sumus Domino  annuente apud Carisiacum. Bene uale, et ora pro nobis ad Dominum.




uolume back matter






INDEX IN S. AGOBARDUM.  INDEX ANALYTICUS RERUM ET uERBORUM QUAE TUM IN TEXTU S. AGOBARDI, TUM IN NOTIS TEXTUI SUBIECTIS CONTINENTUR. 



A
    Abbates, si rerum summam teneant, prelati episcopis, 175. Taxantur, qui abutuntur rebus ecclesiasticis, 247.
    Abbo Floriacensis non inclaruit prodigiis, sed sanctitate uite, 131.
    Abraham fuit Christianus, 172.
    Absolutio discedendi, 101.
    Absoluere legatos, 102.
    Acephali heretici, id est, Eutychiani, infensi decretis concilii Chalcedonensis, 56---Clerici, 138.
    Adalardus, abbas Corbeiensis, magne uir auctoritatis in aula Ludouici Pii, 100, 228, 230.
    Adolescentuli in ecclesia positi ad discendum cantum ecclesiasticum, 334, 337 et seqq.
    Adoptio est eorum qui sunt ex aliena familia, 50.
    Adoratio imaginum impia, 199 et seqq.
    Adriani II ordinationis historia excutitur, 307.
    Adulter non querit fructum prolis, sed ut impleat libidinem, 195.
    Adulterium nec permitti nec prohiberi potest, 187.---Commisisse dicitur uidua, que nupsit post suscepium religionis uelamen, 317. Adulterium est aliquem amare pre Christo, 206.
    Aedituus peculatum non admittit in his que ei tradita sunt, 239.
    Aequitas non cedibus, sed sapientia et misericordia componenda est, 253.
    Afri genus ducunt ex Abraham, 96.
    Africani concilii decretum de precibus et orationibus in ecclesia cantandis, 334.
    Agareni, id est Saraceni, 96.
    Agobardus archiepiscopus Lugdunensis, 29. Persecutionem patitur propter Iudeos, 70. Eius capitula aduersus Iudeos, 72. Eius modestia et pudor, siue, ut ille loquitur, timiditas, 99 et seq., 113, 116, 198, 229 et seq., 231. Arguitur quod sacrarum litterarum interpretes dixerit ignaros fuisse artis grammatice, 162 et seq. Interfuit synodo Compendiensi, 324. Correxit Antiphonarium ecclesie Lugdunensis, 330. Tempora eius pessima et exulceratissima, 138 et seq.
    Alexandrinorum festinata pietas commendatur, 214.
    Altare super sanctum corpus martyris ad Dei honorem cultumque constructum, 208.
    Amalachite genus ducunt ex Abraham, 96.
    Amalarius diaconus, abbas et chorepiscopus, 102, 325, 339. 
    Ambrosii episcopi Mediolanensis generose et excelse mentis facinus peractum in causa synagoge Iudeorum et luci ualentinianorum incensi narratur, 79. Laudatur, 217.
    Amor corporearum rerum, etiam bonarum, nocet ad contemplanda spiritualia, 211.
    Ananie uxorisque eius Sapphire punitio proponitur his qui illicite utuntur rebus ecclesiasticis, 245.
    Angeli nolunt adorari, 203. Amentur et honorentur, caritate, non seruitute, 224. Pennatos pingi solitos patet ex Agobardo, 225. Angelos Deus proposuit super iudices et reges terre, 265.
    Anime humane nullus dominus, nisi Deus, 103. Eam ad corpus peruenire quomodo intelligendum, 168. Non est pars diuine substantie uel nature, ibid. Anime uirginitas, fides incorrupta, 36. Integra fides, solida spes, sincera caritas, 206. Deus est animarum uita, 262. Animarum regimen maius est quam imperiale, 299.
    Animus corpore melior, 212. 256. Animorum unanimitas non potest esse in contentionibus, 261.
    Anthropomorphitarum heresis, 225.
    Antichristus caput omnium in quorum, 69. Se dicet esse Christum; Christum autem uocabit impostorem, 94. Eius impudentia depingitur, 280.
    Antiphonarium, 325, 330, 308.
    Apollinaris episcopus ualentinus laudatur, 82.
    Apostoli abstinebant a conuiuiis Iudeorum, 93. Magistri mundi, 114. Ecclesie magistri, arietes gregis, 224. Eorum imagines ob amoram tantum et recordationem expresse ab antiquis, 215.
    Apostolice sedes, 304. Sunt Ecclesie fundamentum, 294. Apostolicarum sedium magna olim auctoritas, 293. Apostolici canones interdum mutati et emendati, 304. Apostolici dicti olim omnes episcopi, 296. Apostolice sedi magna debetur ab omnibus reuerentia, 293. Apostolice sedis honore manente, an pontifex possit exhonorari, 301.
    Aque calide et frigide iudicium, 120, 250 et seq., 254.
    Araboth, celum in quo Deus residet secundum Iudeos, 87.
    Arelas, Galliarum ciuitas, opima portu, 76, 350.
    Arianorum perfidia nondum prorsus exstincta erat euo Agobardi, 117.
    Armanni heretici corpus publica auctoritate comburitur, qui diu cultus fuerat ut sanctus, 131. 
    Armatura corporea neminem iustum aut innocentem demonstrare potest, 264.
    Asinus molinus, 121.
    Athanasii episcopi Alexandrini exemplum de cantu ecclesiastico refertur, 335.
    Attiniacensis conuentus, 227.
    Audiani, schismatici potius quam heretici, 225.
    Augustini Opera contra Pelagianistas, 162.
    Aura leuantia, 147 et seq
    Aurum uana et noxia delectatio reprehenditur etiam quoad cantus ecclesiasticos, 335.
    Auitus episcopus uiennensis, 67. Eius liber de incarnatione Saluatoris, 65. Photinianorum hereticorum ualidissimus expugnator, 67. Laudatur, 82, 124. Sigismundum regem Burgundionum ad fidem catholicam conuertit, 124. Detestatur iudicium quod uocabant Dei, id est monomachiam, 124, 254. Eius Dialogi et Altercationes cum rege Gundobado, 124, 207.
    Azarias sacerdos laudatur quod Oziam regem increpauerit sacrificare presumentem, 136.

B
    Baalim apud Hebreos idola significat, et est pluralis numeri, 213.
    Baptismus recte confertur etiam a malis, 142 et seq.---Corporalis non est necessarius martyribus, 172. Renouat interiorem hominem, 177.
    Baptizari possunt serui, etiam inuitis dominis, ibid.
    Barbarizare, 313.
    Barnabas et Paulus a se remouent immolationem uictimarum, 203.
    Bartholomeus episcopus Narbonensis, 179.
    Beda Anglorum gentis homo laudatur, 216.
    Bella priuata uehementer contraria sunt simplicitati et pietati Christiane, 119.---Domestica damnantur, 250, 253.---Publica sunt licita, 254.
    Bellator fraternus, 264.
    Beneficiales, 139.
    Beneficium, id est feudum, ibid.
    Beneuentani, 158. Eorum dux Grimaldus, ibid.
    Bera, comes Barcinonensis, deiectus ob crimen maiestatis, 309.
    Berarius archiepiscopus Narbonensis, 179.
    Bernardus episcopus uiennensis, 77, 127.
    Bernardus comes accusatur adulterii cum Iudith Augusta, 308 et seq.
    Bertmundus comes Lugdunensis, 188.
    Bethsaida, 95.
    Blasphemare, id est uituperare, 121.
    Bodo, diaconus palatinus, ad Iudaismum conuersus, 72.
    Boni a malis interficiuntur, 254 Bonis non semper in hac uita retribuuntur merita iustitie, 264, 267.
    Breuiculum, 175.
    Burgundiones, 268. uocati Gundobadi, 116, 120.

C
    Cesarea Philippi, 215.
    Cesarius episcopus Arelatensis, 83.
    Caiphas honoratus est prophetia propter cathedram, 301.
    Canere in ecclesia magis animo quam uoce debemus, 334.
    Canones seruari debent illibati, 229. Canonum uetus ms. Collectio laudatur, 241. Canones Gallicani respuuntur a quibusdam, quod eos neoterici Romani non commendauerint, cum autiqui eos religiose uenerati sunt, 122; et quod in eorum constitutione non interfuerint legati Romani, uel imperatoris, 241. Canones sacri, 245.
    Canonica instituta perpetua uigeant firmitate, 112.
    Canonicum, 157.
    Cantorum schole apud Lugdunum; eorum superbia et incitia taxatur, 338.
    Capharnaum, 95.
    Capitula in Attiniaco constituta, 227
    Capitularia sanctionum, 71.
    Carolus Caluus occidit Bernardum comitem, 310. Sepultus est in monasterio Nantuadensi, 71.
    Carolus Magnus, uocatus episcopus episcoporum, 197. Pre omnibus Christianis regibus potentissimus in bello fuit, Saxones aliasque gentes subdidit Christo, 103. Ex eo excusat dissensionem Ecclesie Gallicane a Romana in officiorum celebratione, quod consuetudo Ecclesie Gallicane contra fidem non esset, 110. Dissidet cum Grimaldo, duce Beneuentorum, 158. Eius epitaphium, 349. 
    Carri puluere carricati, 158.
    Carthaginiensis urbis ruina, 349.
    Catalani se in fidem ac clientelam conferunt Ludouici XIII Francorum regis, 81.
    Catalonia olim dicta Marca Hispanica, 309.
    Cathedra Iacobi apostoli apud Hierosolyma conseruatur usque in hodiernum diem, 215.
    Causidici, qui causas referunt ad principem, 187.
    Cerinthi hereses, 85.
    Certamina singularia uehementer contraria sunt simplicitati et pietati Christiane, 119. Ambiguus eorum exitus, 126.
    Chalcedonense concilium, 123
    Charitas commendatur, 118. Eius descriptio, 261. Charitatem continuam non habet qui aduersus proximum suum consurgit ad congrediendum, 259.
    Childeberti regis edictum aduersus Iudeos, 83.
    Christiani Nazareni uocantur a Iudeis, 73. Christiana pecora, id est pecora a Iudeis repudiata tanquam immunda, que ob hoc ipsum uenduntur Christianis, ibid. His uetitum habitare cum Iudeis, 109. Christiani omnes fratres sunt, 114, 116. Omnes sunt unus Christus, ibid. Fuerunt Christiani etiam sub lege ueteri, 170. Christianorum religio non est nouella, 174. Omnes simul sunt templum Dei, et singuli templa, 202. Domestici fidei. 257. Debent diligere inuicem, 257. Christiani perfecti gloriantur in tribulationibus, 284.
    Christus uerus Dei Filius, non adoptiuus, 41. Apostolus et pontifex, 56 et seq. Caput Ecclesie, 62, 64. Sponsus Ecclesie, 110, 189. Nam Christus et Ecclesia est una persona, 62. Adoptauit humanam naturam, 66. Deliria Iudeorum de Christo, 87. Christus, ueritas, 113. Non reliquit Ecclesiam, 142. Christus humilis fuit, sed tamen errasse se non cognouit, 159. Ad quid de celo uenit, 196. Christum non fuisse antequam nasceretur, aiebat Fredegisus, 169. Dei et hominum sequester, 174. Commendat agnos et oues beato Petro, 189, 197. Caput et sponsus Ecclesie, 191. Humanam naturam assumens, Deus esse non desiit, 160. Pastor pastorum et episcopus episcoporum, 196. Summus pastor, 197. Solus mediator inter Deum et homines, 202. Aliquem hominem amare pre Christo, adulterium est, 206. Christi nomen a chrismate est, 209. uendentes eiecit de templo, 236. Habuit thesauros in loculis, 239. Ecclesie sue formam et institutionem premisit factis et dictis, 240. Quomodo Deus el homo, 271. An per aurem uirginis introierit in mundum, 332. Spontanee pro nobis mortuus est, et gratis, ibid. Constitit ex quatuor elementis, 344.
    Ciuitas Dei et ciuitas diaboli, 116. Ciuitas Dei constat ex angelis et hominibus, 274.
    Clementis episcopi Romani libri apocryphi, 92.
    Clerici acephali, 138.
    Clericiones, 139.
    Clericis uetitum interesse conuiuiis Iudeorum, 83, 109. In contemptum uenerant euo Agobardi, 147. Uxorem ducere non possunt, nisi uirginem, 232. Clericorum nomine comprehenduntur quotquot in clerum ascripti sunt, 248.
    Coadiutores episcopis infirmis dari olim non poterant, nisi in synodo, 29.
    Celicole, unde dicti, 201.
    Colonie, unde sic nuncupate, ibid.
    Colonorum uaria genera, ibid.
    Comessationes et ebrietates diabolus introducit sub nomine caritatis, 225.
    Communio fraternitatis, 245.
    Compendiensis synodus de rebus sacris illicite usis, 230.
    Compendium palatium, ibid. et 321
    Conciliorum generalium magna reuerentia et auctoritas 123. Concilia regionalia et prouincialia cedunt auctoritati conciliorum generalium ex totius mundi consensu congregatorum et receptorum; sed tamen et ipsa sunt magne auctoritatis in iis que a generalibus illis definita non sunt, 123, 242.---Bina per annos singulos fiant, 242. Eorum auctoritas unde petenda, 229. Concilium plenarium est, ubi interfuerit metropolitanus antistes, 242.---Antiqua definierunt plebeios psalmos in ecclesia non esse cantandos, 327.
    Consiliarii regii, 311.
    Consiliatores regii, 74.
    Constantinus Magnus imperator uocatus episcopus communis, 198. Adorauit imagines sanctorum apostolorum Petri et Pauli, 217.
    Consuetudines uniuscuiusque Ecclesie retinende. modo fidei contrarie non sint, 109, 326.
    Conuiuia episcoporum cuiusmodi esse debeant, 193.
    Cordoba, ciuitas Hispanie, Saracenorum sedes, 76.
    Corozaim, 95.
    Corporum mortuorum translatio prouisa a morientibus, 208. 
    Criminosi ad sacerdotium prouehi non debent. 144.
    Crucis dominice signum ubique locatum olim ab Alexandrinis recenter ad fidem Christi conuersis, 215. Crucis iudicium, 251, 252.
    Cultus Deo debitus, Latine significari non potest uno uerbo, 201.
    Cyprianus, martyr beatus, 187. Translatio reliquiarum eius, 349.
    Cyrillus episcopus Alexandrinus, 36, 43.

D
    Dauidis regis humilitas predicatur, 161.
    Decimam aliqui nunquam sponte donant sacerdotibus, 157. Decime infeodate, 237. Decime dande sunt, 243. uote enim sunt ab initio generis humani, et reddite sacerdotibus, 232.
    Decor corporis in femina naturaliter est inuitator libidinis, 314.
    Deos Romani per multum eui coluerunt sine simulacro. Simulacra qui primi posuerunt, ideo fecerunt ut populis metum adimerent, erroremque adderent, 219.
    Deus quid sit secundum Lucium Balbum, 219. Deus est ueritas. 169; et caritas, 256. Solus uere natura bonus, 137. Solus colendus, 204, 214 et seq. Ei debemus honorem et timorem, 243. In eo solo spem nostre beatitudinis collocare debemus, 209, 224. uult amem omnes homines saluos fieri, 176. Indeoque uarie flagellat homines ad eruditionem et conuersionem, 180. Dei prouidentia aliquando absoluit innocentes, et damnat noxios, 119. Eius iudicium frequenter occultum, nunquam tamen iniustum, 121, 158, 177, 181, 254. Dei iudicia incomprehensibilia, 254; et impenetrabila, 263. Seruat in fine iudicium et consummationem mundi, 265. Nihil in mundo fit, nisi Deo dispensante aut permittente, 254. Deus habitat in omnibus Christianis, 202. Deo omnia sunt presentia, 185, 230. Dei manum effugere impossibile est, 151. Dei filius nemo est nisi qui Deum imitatur, 256.
    Deuteroses Phariseorum, 88.
    Diabolus princeps et caput omnium malorum, 155. Semper nocendi cupidus est, 182, 184. Nemini tamen nocere potest, nisi permittente Deo, 150, 181. Diabolus est inuentor et causa omnis mali, 280. Ipse et angeli eius hostes nostri sunt, 275.
    Diaconos in sacerdotio constituit antiquitas, 198. Diaconis cantare aliud in ecclesia, preter Euangelium, prohibitum, 336.
    Discipuli Domini cognoscuntur dilectione; discipuli uero diaboli cognoscuntur rixis et contentionibus, 258
    Dissensio impellit mundum ad perfidiam, ibid.
    Diuinorum uerborum ordo nunquam mutandus, 331.
    Diuitie in episcopo quando culpande, 192.
    Domesticus fidei, id est, Christianus, 257.
    Domina palatii senioris, 313.
    Dominius anachoreta Lemouicensis, 104.
    Donariis illustrare memorias martyrum, dum pauperes negliguntur, malum, 183.
    Duella priuata uehementer contraria sunt simplicitati Christiane, 119. Duellorum rabies et immanitas uetita edictis principum et canonibus conciliorum, 258.
    Duodena Bernardi comitis uxor, 309 et seq., 323.

E
    Eaof, siue Eaor, episcopus Cabillonensis, 77.
    Ebbo archiepiscopus Rhemensis deposuit Iesse episcopum Ambianensem in synodo Nouiomagensi, 312. Publicam penitentiam imposuit Ludouico Pio, 322. De spe et timore epistola ab Agobardo ad eumdem scripta, 323.
    Eberardus, magister princernarum Caroli Magni, 70.
    Ebrietates et comessationes introducit diabolus sub nomine caritatis, 225.
    Ecclesia est domus ueri Dauid, id est, Christi, 97. Domus Dei, 236, 312. uirgo appellata est, 206. Uni uiro Christo desponsata, 110, 189. Ecclesia et Christus, id est, sponsus et sponsa, quomodo tractandi a pastoribus, 196. Ecclesia et Christus una persona, 62 et seq. Eius fundamentum est in apostolicis sedibus, 294. Ecclesia in annis prioribus robusta, nunc languida, 141. Porte inferi aduersus eam preualere non possunt, 112, 296. Ecclesie iniuria, Dei iniuria est, 236. Ecclesiam qui non audierit habendus est sicut ethnicus et publicanus, 242. Ecclesie diuersa sunt membra, 206. Quelibet peculiares consuetudines suas retinere potest, modo fidei contrarie non sint, 109, 326. Ecclesia ditata est, ut alere possit predicatores suos, et choros ministrorum, turbasque pauperum, ac multitudinem confluentium peregrinorum, 245. Ecclesie nutrices, id est, parochiales, 140. Ecclesiarum ritus antiqui non facile mutantur, 330. Earum res quadrifariam diuise, 240. Earum  usus debet esse rectus, 247. Iniuste possidentur a laicis 229. Ecclesie edificate sunt ad laudandum Deum, ad deprecandum, ad sacrificandum, 237. Cum possessionibus uenundantur, ibid.
    Ecclesiastica statuta firmanda sunt per acta apostolica, 85. Nullius momenti sunt, nisi concordent sanctis Scripturis, 241. Ecclesiasticarum rerum dispensatio, 231. Non sunt utende ad luxum, nec ad libidinem, 247. Sunt res pauperum. 245. Ecclesiastici thesauri intacti esse debent et sancti, 240.
    Episcopi sunt uicarii Christi, 128. Membra corporis Christi, 191. Ecclesie principes, 267. Sedent in throno in ecclesia, 198. Debent esse docti, 32. Et tamen sepe fit ut imperiti teneant in Ecclesia principatum, interim dum uiri docti et sapientes sedent ignobiles, 266. Tenentur circumire annuatim suas dieceses, 107. Non debent esse accusatores, 188. Que episcopi in synodis statuunt consonanter sacris Scripturis, pro lege habenda sunt, 242. Non debent esse dediti oblectamentis seculi, 191. Neque spectatores ludorum puerilium, 313. Et a comessationibus et ebrietate abstinere debent, 193. Taxantur qui abutuntur rebus ecclesiasticis, 248. Diuitiis bene uti debent, 192. Eorum iussa an semper obseruanda, 135. Taxantur qui iniustum iudicium iudicant, 267. Episcopi qui fidem principi iureiurando obligatam uiolant, deponendi sunt, 304.
    Error hominum latere nescit, 65.
    Eruditus uir latet ut plurimum in obscuro inopiaque et egestate tabescit, 266.
    Eugenius II papa iuramentum fidelitatis scripto prestitit Ludouico et Lothario Augustis, 305.
    Eutychetis error, 36.
    Eurardus, missus dominicus, 70. Iudeorum magister, 112.
    Excommunicatio sine causa, irrita est, et in auctorem recidit, 300.
    Expositores diuinorum uoluminum parum solliciti fuere olim de regulis grammatice, 163. Legendi non sunt cum credendi necessitate, sed cum iudicandi libertate, 165.
    Exustionum stigmata in corporibus hominum apparentia, 179.

F
    Falangus, 173.
    Fames sub Claudio imperatore, 93.
    Faoua episcopus Cabillonensis, 78.
    Felicitas malorum est temporalis, 263.
    Felix episcopus Urgellensis, uir moris antiqui, 34. Depositus ab honore episcopatus, 33. Mortuus apud Lugdunum, 31, 37.
    Femina, a iudaismo ad Christianismum conuersa, graues persecutiones ob hoc ipsum patitur a Iudeis, 175. Femine, an homines sint, disputatum in synodo Matisconensi, 89.
    Ferreolus  episcopus Uceticensis, 109.
    Ferri calidi iudicium, 119, 251, 254.
    Festis diebus antiqui Christiani uacabant prorsus orationi, 75.
    Fideles qui uere sunt, membra Christi sunt, 127. Sunt sub capite summo unus sacerdos, ibid.
    Fidelis quomodo quis sit principi, 287, 301.
    Fidentius doctor catholicus, 68.
    Fides christiana explicatur, 267. Eius ueritas quonam modo inquirenda, 37. Non ualet ad salutem hominis sine pace, 257. Aduersus eius inimicos quomodo pugnandum, 276. Non est metienda ex uita hominum, sed ex fide probanda est uita, 35. Fidei domesticus, 257.
    Fides debetur principi sub Deo, 188, 287.
    Firmini  Uceticensis episcopi corpus, 179 et seq.
    Fiscus, 240.
    Flere debemus cum flentibus, 260.
    Florus diaconus Lugdunensis, 180.
    Forenses, id est, non Christiani, 252.
    Francorum nomen clarum in toto orbe, 310. Regnum immensum amplificatum sub Carolo Magno, 321. Complectebatur Galliam et Germaniam, 303. Eius pericula, 313. Diuisum inter filios Ludouici Pii, 289. Francorum lex, 117, 126.
    Fraterna congressio, 255.
    Fraternitatis communio, 245.
    Fratres uocantur inter se episcopi, 297.
    Fredegisus abbas Sancti Martini, 31, 159.
    Fredericus missus dominicus, 70.
    Fulda, monasterium sancti Bonifacii, 78.
    Fulradus abbas Sancti Dionysii, ibid.
    Funera antiquorum officiosa pietate curata sunt, 208.
    Furtorum et furum tria genera, 240.
    Furum nomen generale est, ibid. 

G
    Gallicana Ecclesia, 304. Eius regimen diuisum inter reges et episcopos, 76. Gallicanorum canonum magna antiquitus reuerentia, 121, 241. Hi canones respuuntur a quibusdam, quod eos neoterici Romani non commendauerint, cum antiqui eos religiose uenerati sint, 122; uel eo quod legati Romani, seu imperatoris, in eorum constitutione non interfuerint, 241. Gallicanorum episcoporum libertas ad Romanum pontificem scribentium, 303. Et minantur deiectionem, si quid agat extra ordinem, 304.
    Garizim interpretatur diuisio, 98.
    Gedeon uirorum fortissimus, 161, 212.
    Gelasius papa scripsit Librum Sacramentorum, 223.
    Gellnense monasterium in prima Narbonensi, 309.
    Gerardus comes, 137.
    Gerricus, capis prelatus et missus dominicus, 70.
    Geruasii et Protasii martyrum reuelatio facta sancto Ambrosio episcopo Mediolanensi, 217.
    Gesta synodalia pingebantur olim in ecclesiis ad memoriam rei geste et erroris prostrati, 225.
    Glorie diuine, angelice et humane modus est, 207.
    Gothi pagani et heretici simul, 119.
    Grandinem sine pluuia nemo unquam uidit, 153. Grandines et tonitrua ui hominum fieri, stultum, 147 et seq.
    Gregorius episcopus Lingonensis laudatur, 82.
    Gregorius Magnus papa arguit episcopum Foroiuliensem quod imagines apostolorum de sua basilica eraserit ob superstitionem uulgi eas contra regulam fidei adorantis, 217. Quedam uitia circa cantum resecauit in Ecclesia Romana, 327, 336.
    Gregorius Iu papa uenit in Franciam, 296. Epistola eius ad episcopos regni Francorum, 297. Sponsionem fidei fecit Ludouico Pio in initiis sui pontificatus, 302, 306. Transgressus dein in partes Lotharii contra Ludouicum, 296, 303.
    Grimaldus dux Beneuentorum, 158.
    Grimaldus episcopus Pinnensis, 318.
    Guasto de Berne, 251.
    Guido episcopus Helenensis, 248.
    Gulielmus comes, fundator monasterii Gellonensis, 309.
    Gundi sanctimonialis in adulterium prolapsa, 318.
    Gundobada lex, 117, 120. Non est lex, sed nex, 121. Recepta per omnes unique prouincias, 258.
    Gundobadus, rex Burgundionum, homo hereticus, auctor legis Gundobade, 117, 123, 207. Eius Dialogi cum Auito episcopo uiennensi, 124, 207, 254.
    Gundobadus, id est, Burgundio, 116, 120.
    Gunebodigni, 117.

H
    Hemorrhoissa a Christo sanata, erat ciuis Cesaree Philippi, 215.
    Heretici recedunt a ueri domo Dauid, id est Christi, 140. Alii non fuerunt apostolorum tempore, nisi ex Iudeis et Samaritanis, 86.
    Hebal interpretatur uorago uetus, 99.
    Helisacharus, abbas Centulensis, uir magne dignationis apud Ludouicum Pium imperatorem, 100, 230.
    Hero insula, 101.
    Hieronymus presbyter et doctor, 166. Iudeos intrinsecus et in cute nouit, 73. Eius translatio laudatur, 164.
    Hierusalem subiecta Saracenis, 118.
    Hilarius, episcopus Pictauiensis, Iudeorum et hereticorum profana deuitauit consortia, 79. Eius uita a Fortunato scripta, ibid. Tametsi exsul, diecesim suam per presbyteros suos regebat, 108.
    Hildebaldus archiepiscopus Coloniensis, 175.
    Hildigitus Lugdunensis, 179.
    Hilduinus sacri palatii antistes, 174.
    Hillel Iudeus, uir eruditissimus, ex cuius schola multi magni uiri prodierunt, 88.
    Homicidii sacrilegiique uoces addite ueteribus editionibus canonum apostolicorum, 304.
    Homo interior creatus ad imaginem et similitudinem Dei, 177, 222, 263, 270. Religionem mentis debet soli Deo, 103. Nihil ex se potest, sed cum Dei adiutorio, 277. Homines uocati dii, 206. Homines sancti respuunt adorationem, 203. Omnes homines Deus uult saluos fieri, 176. Nihil mali agere possunt absque permissu Dei, 150.
    Honorati principis, 228, 231, 316.
    Honorem et timorem debemus Deo, 243.
    Hospitalitas magno olim in usu apud Ecclesiam, 183.
    Humana natura adoptata est a Christo, 66. Humani errores summopere uitandi, 232. Humanum sanguinem fundi prohibet prima lex data hominibus, 263.
    Humilis qui uere est, abiecta de se sentit; et qui abiecta  de se sentit, errasse se non dubitat, 159, 161.
    Hypocrite notantur, 195.

I
    Idola et simulacra tempore legis significabant omnes errores, 317.
    Imaginum adoratio damnata, 199. Imagines Dei et sanctorum non sunt adorande, nec colende, 200 et seq. Nam si imago ulla esset adoranda uel colenda, Creatoris notius esset quam creature, 222. Eas appellari sanctas indignatur Agobardus, 212, 226. Imagines sanctorum omni genere conterende sunt, et usque ad puluerem eradende, 218. Imagines habuerunt antiqui Christiani, sed causa historie, ad recordandum, non ad colendum, 225.
    Imperatori nouo necessaria olim non erat approbatio summi pontificis, 289, 296. Imperatores quomodo felices, 299. Imperatorum et consulum coniuges et soboles ad Christi fidem conuertuntur, 175.
    Imperialis iussio, 298.
    Impietas in magnam securitatem uenerat euo Agobardi, 187.
    Indiculus ex nomine regis, 70. Indiculi, 175.
    Inferni descriptio et uaria nomina, 281 et seq.
    Infirmi in Ecclesia sanandi, sani uero custodiendi, 197.
    Innocentes, ut plurimum, uincuntur a noxiis, 118.
    Innocentia nec illus, ubi defenditur, reseruatur, 187.
    Innotescere, id est, insinuare, 69.
    Interpretes et expositores diuinorum uoluminum parum solliciti fuere antiquitus de regulis artis grammatice, 163 et seq. Interpretes sancte Scripture non sunt omnes equalis auctoritatis, 165.
    Irmingardis, Ludouici Pii uxor, 315.
    Italici maxime omnium sunt contemptores canonum, et uilipensores clericorum, 122.

I
    Iacobus a Christo et ab apostolis electus est episcopus in Hierosolymitana sede, 215.
    Ieiunium triduanum a Ludouico Pio inductum, 289
    Ieroboam peccare fecit Isrel, 233.
    Iesse, episcopus Ambianensis, depositus ab Ebbone in synodo Nouiomagensi, 312.
    Ioannes XII, pontifex Romanus, depositus in synodo Romana ob fidem uiolatam Ottoni imperatori prestitam, 306.
    Ioannes episcopus Antiochenus dissidet cum Cyrillo Alexandrino, 36.
    Ioannis apostoli historia discedentis a balneo propter Cerinthum hereticum narratur, 85.
    Ioculares, histrionum genus, 249.
    Ionadab posteritas benedicitur a Domino, 244
    Iosaphat rex offendit Deum, quod impiis et Deum odientibus auxilium prebuerit, 97.
    Iude ficto discipulo et uero proditori magnam uirtutum gratiam Christus contulit, 132, 144. Custodiebat loculos Domini, 239. Fuit fur sacrilegus, 239. Habuit eamdem potestatem quam ceteri apostoli, 132.
    Iudei, 70 et seq. Se patriarcharum progeniem, iustorum genus, ac prophetarum sobolem esse gloriantur, 111. Peiores sunt omnibus incredulis, 76, 86. uocati uasa diaboli, 78; filii diaboli, 111; Antichristi, 94. Eorum errores et deliramenta recensentur, 86 et seq. Olim abstinuerunt a cibo et potu infidelium, 98. Eorum conuiuia et consortia uitanda, 94, 109 et seq. Pro eorum saluti publice supplicatur ab Ecclesia in diebus passionis Dominice, 178. Eorum mancipia baptizari possunt inuitis Domini, 176. Eorum diuitie, 73.
    Iudicium aque calide et ferri igniti, 120. Crucis, 252. Iudicia inter homines necessaria sunt, ibid. Eorum integritas necessaria regnis et gentibus, 120. Iudiciorum et rerum ueritas querenda est a Deo, 254.
    Iuramentum opportunum atque legitimum, 290, 292. Iuramentum fidelitatis ab episcopis prestari solitum principi, quid complecteretur olim, 302.
    Iusiurandum causa fidei, 30. Iureiurando finiuntur controuersie, ubi testes desunt, 250.

L
    Laici res ecclesiarum possidentes, et in prauos usus conuertentes, taxantur, 248. Non possunt esse dispensatores sacrarum rerum, 241. Eas ergo tractant et in usus proprios expendunt contra uetitum et contra canones, 229.
    Langobardi, 115, 119. Eorum lex ualde fauorabilis erat uxoribus, 317.
    Latria, quid, 200. 
    Legatorum Romani pontificis presentia necessaria non erat olim in conciliis regionalibus aut prouincialibus, 241.
    Leidradus episcopus Lugdunensis, 31, 326, 350
    Leo III pontifex Romanus iuramentum fidelitatis scripto prestitit Carolo Magno, 305.
    Leofoas, soror regis Nauarre, uxor Gastonis de Baërne, 251.
    Leprosi cur mittantur ad sacerdotes, non autem ad medicos, 136.
    Leuatitia aura, 147 et seq.
    Leuitas fugienda est in diuinis laudibus exsoluendis, 329.
    Lex Francorum, 117, 126. Lex Gundobada, 117, 120; non est lex, sed nex, 121. Legum contemptus exagitatur, 187 et seq. Legum diuersitas obsistit unitati Christiane, 116 et seq.
    Libellus in synodo compendiensi editus ab episcopis perfidis, et Ludouico Pio imperatori oblatus, 322.
    Liber mysteriorum. 338.
    Liber Sacramentorum, 224.
    Licitum uidetur quod publicum est, id est, quod uulgo fit, 187.
    Litanie, id est, Rogationes, an fieri possint sine ieiunio et carnis abstinentia, 340.
    Littere due ex uiginti apud Hebreos, 133.
    Loculi Christi in quos usus expendebantur, 239.
    Lotharius fit consors imperii, 287. Eius consortium cum Ludouico confirmatur a summo pontifice, 289, 296. Presedit in consilio compendiensi aduersus patrem, 321.
    Lucilius Balbus, 218.
    Lucus ualentinianorum incensus, 79.
    Ludouicus Pius imperator, 30, 70, 112. 175, 227, 287, 298. Roditur ab Agobardo, 307 et seq. Lotharium filium nomims sui participem facit, 288. Penitentie publice addictus auctoritate synodi compendiensis, 322. Eius uxor pulchra, suauis et blanda, 314. Dilaceratur conuiciis et probris, 307 et seq.
    Lugdunensis ecclesia, 325. Dicata titulo Sancti Ioannis, 350. Eius cantores, 329. Lugdunensis synodus sub Agobardo, 79. Lugdunensis pagus, 71.
    Lugdunum, 70, 72. Erat olim in regno Burgundico, 118.
    Lupus episcopus Lugdunensis, 84.

M
    Madianite, genus Abrahe, 96
    Magistri, id est magistratus, 250, 254.
    Magonia, ficta regio a tempestariis, 148.
    Maio, aduocatus Ludouici II Imperatoris, 318.
    Maledictiones infidelibus Iudeis imposite, 99.
    Mali a bonis nunquam interficiuntur, nisi in bellis publicis et legalibus iudiciis, 254. Malorum felicitas est temporalis, 263.
    Mancipia Christiana ne deseruiant Iudeis, 72. Mancipia Iudeorum baptizari possunt inuitis dominis, 102, 176.
    Manuale, 323.
    Marca prudenter imperat ut Ludouici regis nomen diserte proferatur inter mysteria, 81.
    Marca Hispanica, que nunc Catalonia, 309
    Martyres absque baptismate corporali ad uitam eternam transierunt, 172. Non occidendo, sed moriendo, subdiderunt in fide mundum Christo, 116. Diligendi sunt et uenerandi tanquam discipuli Domini, 214. Eis tamen templa, sacerdotia, sacra, et sacrificia constituere non oportet, 208, 223. Nam eorum memorias ob hoc tantum celebrare debemus, ut posteritas ad eorum imitationem hinc excitetur, 214. Et eorum reliquias ea mente honorare debemus, ut eum cuius sunt martyres adoremus, 207.
    Matarus, teli genus, 261.
    Matfredus, uir prestantissimus, magneque apud Ludouicum Pium auctoritatis, laudatur, 185. Dei minister, et adiutor imperatoris, 189.
    Matrices ecclesie, 140.
    Matrmonium dirimendum est, si uir uxori debitum reddere non possit, 307.
    Memoria martyrum, 223, 226. Memorias sanctorum ambitiose honorare ob captandam gloriam popularem, reprehensibile est, 213.
    Mendacium nullam habet essentiam, 149. Non est tantummodo uerborum, sed et factorum, 315.
    Mens superba cum uita laudabili, malum, 55.
    Mercatum publicum, 117. Mercata olim in sabbatis solebant fieri, 75.
    Minister imperatoris et imperii, 185.
    Miracula non sunt semper signa certissima sancte uite, 129 et seq. Patrantur etiam ab improbis sacerdotibus, 130. Desierant euo Augustini, ibid. In nostra tempora durare  permissa non sunt, ne eorum consuetudine frigesceret genus humanum, 220. Miracula Christianorum a diabolo fieri garriunt Iudei, 88
    Missarom solemonia, 119. Celebratio, 226.
    Missi dominici, 70 et seq. Missi de palatio, 177.
    Moguntina synodes cui Ludouicus Pius interfuit, 31.
    Molinus asinus, 121.
    Monachorum professio plurimum auctoritatis habet apud plebem, 81.
    Moteta cani non debent in ecclesia, 328.
    Mulier adulterii conuicta, uelauda, 317.
    Muliercule superstitiose notantur, que fiduciam suam collocant in paruis euangeliis, in ligno crucis, et similibus, 221.
    Mundi iuuenta et senectus, 141.
    Munera aut periuria finem rebus imponunt apud iudices, 120

N
    Nantuadenses monachi inter se dissident, 72.
    Natalia carmina, uulgo Nels, 328.
    Natalis episcopus Salonitanus reprehenditur a sancto Gregorio, quod, omissa episcopali cura, solis se conuiuiis occuparet, 194.
    Nazareni, id est, Christiani, 73
    Nero imperator persecutionem mouit aduersus Christianos, 177. Eius domestici et aule ministri ad fidem Christi conuersi. 176.
    Nestorii heresis, 36, 39, 59.
    Nibridius episcopus Narbonensis laudatur, 107, 112.
    Niniuitarum conuersio, 340.
    Nomen nouum in Apocalypsi et in Asia, 172.
    Nouiomagensis synodus ad uahalim fluuium, 311.
    Nutrices ecclesie, id est, parochiales, 140.

O
    Oblationes que fiunt in Ecclesia sunt res pauperum; neque inuente sunt ad alendam quorumdam cupiditatem et auaritiam, 185.
    Oeconomus in unaquaque ecclesia de proprio clero eligendus, qui rerum ecclesiasticarum curam suscipiat, 241.
    Officia diuina celebranda sunt cum magna grauitate et modestia, 337. Officia publica deseruntur ab iis qui presbyteros domesticos habent, 139.
    Oleo ad sepulcra martyrum ardente utebantur olim Christiani ad curandas corporis infirmitates, 184.
    Orandum est in afflictionibus. 153.
    Oratio debet fieri cum tota fiducia et spe, 286. Eius assiduitas necessaria. ibid.
    Ordo militaris et ecclesiasticus, 291.
    Orgelletana sedes, cuius olim episcopus Felix, 33.
    Ouis Dei relinquens pastorem, aberrans a uia qua precedit aries, heret in sentibus, deuoratur a lupis, 221. Ouis pia semper querit bonum pastorem, 197. Oues sequuntur summe bonum pastorem, 257. Oues et agni commendantur beato Petro a Christo, 189, 197.
    Ozi punitur, qui arcam Domini subleuare presumpserat, 134, 181.
    Ozias rex a lepra percussus ob contemptum sacerdotum et usurpationem sacri ministerii, 135, 181.

P
    Pagenses, 139.
    Palatimorum uxores, 74.
    Pallium metropolitanis datum propter apostolicam uicem, 295.
    Panis uocabulo comprehenditur quidquid comedi potest, 244.
    Pantaleo . martyr Africe, 350.
    Paracletus cur uenire non potuit nisi post discessum Christi, 212.
    Parentes, id est, consanguinei uel affines, 187
    Paschalis I pontifex Romanus se purgat apud Ludouicum Pium de nece Theodori primicerii et Leonis nomenclatoris, 305.
    Pastor malus tolerandus est ab ouibus ut mercenarius sedens in cathedra Moysi, 197. Pastores mali quid agant in Ecclesia, ibid. Pastorum et rectorum nomine intelligit Agobardus etiam abbates, prepositos, atque presbyteros, 198.
    Patientia bonum Christi est, 261. Maxime ad inimicos est necessaria, 262.
    Patres sancti custodiunt statum Ecclesie, 204.
    Patriarche Iudeorum, 74. Patriarche ueteris Testamenti fuerunt Christiani, 173. Dicti sunt Christi, 171. 
    Paulianista, 43.
    Paulinus episcopus Nolanus quemdam presbyterum obiurgat, quod suam uxorisque imaginem ab eo petierit, 217.
    Paulus apostolus nemini grauis fuit in predicatione Euangelii, 90 et seq. Disertior inuenitur in Hebraica lingua quam in Greca, 168. Paulus et Barnabas a se remouent immolationem uictimarum, 203.
    Paulus Samosatenus, 169.
    Pauperum cura commendatur, 184. Eorum apud ueteres Christianos magna cura, 245. Fame necantur, dum laici conuiuia ex rebus ecclesiasticis celebrant, histrionesque ac mimos magno conducunt, 249 et seq.
    Peccatum apud Hebreos est generis masculini, apud Grecos feminini, apud Latinos autem neutrius, 164.
    Peccator tribus modis, cogitatione, locutione, et actione, 255.
    Pecora occisionis, id est, electi, 253
    Peculatus est pecunie publice aut sacre furtum, 239. Est sacrilegium, 240.
    Pelagii dogma reprehenditur, 162.
    Percussiones in corporibus, 179.
    Perditorum corpus, cuius caput Antichristus, 280 et seq.
    Perfectorum est unum sapere, non autem diuersa et aduersa, 262.
    Periuri peieratum degradare non possunt, 304.
    Periuria aut munera finem rebus imponunt apud iudices, 120.
    Petra ecclesiastice obseruationis, 112.
    Petro nomen inditum a Christo propter duritiam et hebetudinem sensus garriunt Iudei, 87. Qua auctoritate eductus e carcere, 88. Prudenter uitat conuiuia gentilium, 92. Ei commendat Christus oues et agnos suos, 189, 197. Beati Petri basilica uni Deo uero et uiuo dicata est, 221. Beati Petri locus, 301.
    Philiberti  monasterium, 101.
    Photianus, 43.
    Picturam aspiciamus quasi picturam uita, sensu, et ratione carentem, 225 Picturas in Ecclesia fieri non debere definierunt orthodoxi Patres, 226.
    Pilatus asseritur precepisse Iudeis ut Christum adorarent, 88.
    Pippinus rex, Caroli Magni pater, 228.
    Plenarium concilium est cui metropolitanus interfuerit antistes, 242.
    Penitentie publice lex et ordo, 322.
    Polycarpi episcopi Smyrnensis martyrium, 213.
    Pontificatis iussio, 298.
    Pontifices et reges Iudeorum cur ungebantur, 171.
    Populus iubetur obedire sacerdotibus, 136, Et tamen populus iustus magis dignus est eterna uita quam iniusti sacerdotes, 134. Populus merito conqueritur aduersus pastorem, ob negligentiam predicationis, uel impedimenta exemplorum malorum, 248.
    Porta regni celestis angusta est, 256. Porte inferi preualere non possunt aduersus Ecclesiam, 112.
    Possessiones ecclestastice, 237.
    Precepta ex nomine principis, 74.
    Predicatores quales esse debeant, 144. Qui questus uel ambitionis causa predicant, damnantur, 195, 197.
    Prelatus quilibet precipiens contemni non potest sine damno inobedientie, 244. Abutens rebus ecclesiasticis ad illicitos appetitus, damnationis eterne penam incurrit, 248.
    Prepositi in Ecclesia cuiusmodi esse debeant, et a quibus uitiis abstinere, 197 et seq.
    Presbyteri cardinales, 140. Presbyteri ne fiant exactores fiscalium rerum, 139. Non debent esse spectatores ludorum, 313. Presbyteri domestici, 138. Proprii, id est domestici, 139. uilibus officiis mancipati in curiis magnatum, 138.
    Primatus appetitores non longe absunt ab idolorum cultura, 318.
    Principis nomen recitandum est inter mysteria, 80.
    Proceres palatii, 299.
    Proculi episcopi CP. epistola ad Armenios approbata a concilio Orientali. 54.
    Profectus dicitur, si ad meliora quis transeat, non ad deteriora, 212.
    Prouidentia Dei aliquando absoluit innocentes, et damnat noxios, 119.
    Prouincia, Galliarum regio, 227.
    Prudentius, uir doctus, 340.
    Psalmi antiquitus in Ecclesia decantari soliti, 336. Plebeios tamen psalmos in Ecclesie cani uetuerunt concilia Patrum, 327. 
    Pulchritudo, magna ac peculiaris feminarum gloria, 314.
    Puluis sparsus in Gallia creditur a Beneuentanis, ex quo boues tantum morerentur, non cetera animalia, 158. Puluerem de pedibus excutere cur preceptum apostolis, 90.

Q
    Quintianus episcopus, 82.
    Quintus Lucilius Balbus preclare sensit de diis paganorum, 218.

R
    Rab Achibas, 87.
    Racha, id est, firmamentum, secundum Iudeos, ibid.
    Reges et pontifices Iudeorum cur ungebantur, 171. Reges quoque sunt rectores ecclesiarum, 75.
    Regine olim apud Francos gerebant curam palatii, 314, 316.
    Regionana concilia respuntur a quibusdam, quod legati Romam seu imperatoris non interfuerint in eorum constitutione, 241.
    Regnis et gentibus necessaria est iudiciorum integritas, 120.
    Reicule, 118.
    Religio est cultus Dei, 201. Dicta a religendo, 202; uel a religando, 223.
    Res Domino consecrate debent cum magna reuerentia custodiri, 233.
    Rhabanus archiepiscopus Moguntinus scripsit librum aduersus Iudeos, delibatum ex libro Agobardi De Iudaicis superstitionibus, 82.
    Rixe et contentiones cumulant copiam flagitiorum, 259.
    Roma capta a Gothis, 119.
    Romana Ecclesia semper prelata est reliquis Ecclesiis apostolicis, 294. Ab ea in omnes uenerande communionis iura dimanant, 293.
    Romani plus quam annis 170 deos sine simulacro coluerunt.
    Romani neoterici, 122.
    Romanus pontifex, uicarius beati Petri, 296. Sponsus Ecclesie dictus in concilio Lugdunensi, 112. Episcopus episcoporum quomodo dici possit, solus dicitur apostolicus ab aliquot seculis, 298. uocatur frater a reliquis episcopis, 297, uicarius apostolice sedis, 295. Eius nomen recitandum est inter mysteria, 293. Deponendus si fidem principi obligatam uiolet, 305, 306. Eius approbatio necessaria olim non erat nouo imperatori, 289, 296. Eius auctoritas necessaria non est in omnibus causis ecclesiasticis principum, 312. Romanorum pontificum epistole in causa fidei examinantur ab episcopis congregatis, 241. Eorum orationes fieri olim non poterant extra presentiam missorum imperatoris, 306. Eis obuiam procedebant episcopi, quoties ueniebant ad comitatum, 298.

S
    Saccata uina, 138.
    Sacerdos unus sub capite summo, 127. Sacerdos fieri non potest qui aliquo uitio laborat, 128; nec qui indoctus est., 145; nec qui criminosus est, 144; nec is qui uiduam, repudiatam, uel meretricem, et non uirginem duxerit, 232. Sacerdos uita et doctrina irreprehensibilis esse debet, 145. Et sacerdoti nequam et indocto non est obediendum, ibid. Sacerdotes male docentes, aut male iubentes, non sunt audiendi, 135. Alias populus tenetur obedire sacerdotibus, 136. Illis solis licet ministrare sacramenta, 134 et seq. Sacerdotes mali, uere sund sacerdotes, 194; possunt autem mali sacerdotes recte administrare bona, 143; nam bona ministrando sibi tantummodo nocent, nec Ecclesie mysteria commaculant, 144. Sic impii sacerdotis sacrificio conficiuntur sacramenta, 143. Sacerdotes enim etiam mali opeantur uirtutes et miracula, 130. Sacerdotes, cum exaudiuntur a Deo, aut predicando prosunt, non id debent tribuere suis meritis, 132. Sacerdotum quatuor genera, 146. Sacerdotes maioris ordinis, 139. Sacerdotum incertus et instabilis status euo Agobardi, 237. Sacerdotum contemptores puniti a Deo, 137. Sacerdos, si querat auocationem in rebus secularibus, non es sacerdos ante oculos Dei, sed destructor operis Dei, et adiutor Antichristi, 192 et seq. Sacerdotes domesticos habebant olim apud se uiri principes, 137. Sacerdotium unicum in Ecclesia, 127.
    Sacramenta pe Christum operata, nos saluant preterita, Patres uero ueteris Testamenti futura, 173. Nec bonorum meritis meliorari, nec maiorum peruersitate possunt deteriorari, 142. Non possunt administraria popularibus iustis, sed tantum a sacerdotibus, 134. Sacramentorum liber, 224. Sacrilegii uocabulum uarias habet significationes,  240. Sacrilegium est res Ecclesie auferre, ibid.
    Sacrilegi sunt qui publica sacra compilauerunt, 239. Sacrilegos uocat Agobardus qui sanctas uocant imagines, 212.
    Saluaterra, oppidum Benearnorum, 251.
    Samaritanus celestis, id est Christus, 257.
    Sancti Dei multa prestare possunt, 153. Ob hoc exauditi a Deo sunt in suis precibus, quod abiecta de se seuserint, et peccasse se crediderint, 161. Sancti homines amandi et honorandi sunt, sed caritate, non seruitute, 224. Honorandi propter imitationem, non autem adorandi propter religionem, 220. Tolerant plerumque superiores, quos nouerunt esse peiores, 284. Sanctorum imagines omni genere conterende, et usque ad puluerem eradende, 218. Sanctorum memorias ambitiose honorare ob captandam gloriam popularem, reprehensibile est, 213.
    Sanctitas tribui non potest imaginibus, cum sint res inanimate, 212.
    Sanguinem humanum fundi prohibet prima lex data hominibus, 263. Sanguines in plurali numero utrum dici possit, 163.
    Sani in Ecclesia custodiendi, infirmi uero sanandi, 197.
    Sarraceni, portio Iudeorum, 72. Unde sic dicti, 95. Capiunt Hierusalem, 118.
    Saulis modestia commemoratur, 161.
    Schismaticus est, quisquis sedi Romane communione iunctus non est, 293; et quisquis a sedibus apostolicis diuisus est, 294.
    Scripture sancte laus, 167.
    Senior, id est dominus, 73.
    Sententia plurimorum preferenda est suspicionibus singulorum, 242.
    Septimanie nomine comprehendebatur olim etiam diecesis Urgellensis, 227.
    Septuaginta interpretes magne auctoritatis in Ecclesia, 164.
    Sepulturarum occasione ditata est Ecclesia, 237.
    Seruos libertati donatos, presertim Ecclesie delegatos, reuocare in seruitutem non licet, 236. Seruorum calliditas notatur, 102.
    Siccitas aliquando impedit ne agricole seminare possint, 155.
    Sidon, 95.
    Sigismundus Burgundionum rex ab Arianismo ad catholicam Ecclesiam conuersus opera Auiti episcopi uiennensis, 124.
    Signius mons in Hispania Tarraconensi, 124.
    Simulacra deorum qui primi posuere, ideo fecerunt, ut populis metum adimerent, erroremque adderent, 219.
    Sol oriens adoratur, 221.
    Sortes legere de paginis euangelicis tolerabilius quam ad demonia consulenda concurrere, 220.
    Speratus  martyr Africanus, 350.
    Spes ad quid utilis, 224. Spem nostram ponere non debemus in hominibus, sed in Deo, 224.
    Spiritus sanctus cur uenit super apostolos in uento et igneis linguis, 343. Quid inspirauerit eis cum donum linguarum infudit, 166. Spiritus apud Hebreos feminini est generis, 163.
    Sponsus unus est qui habet sponsam, 189, 206. Sponsus et sponsa, id est Christus et Ecclesia, quomodo tractandi a pastoribus, 196.
    Strannacum haud procul Lugduno, 32, 77.
    Subdiaconi psalmos ac reliquas lectiones cantent in Ecclesia, 36.
    Sulpitius Seuerus presbyter Primuliacensis, 217.
    Superstitiosi unde dicti, 219.
    Syluestri pape Gesta, 217.
    Symmachus interpres sacre Scripture, 165.
    Synagoga maculosa, rugosa, ac repudiata, 101.
    Synagogas nouas exstruere non licet Iudeis, 74.
    Synodalia gesta pingebantur olim in ecclesiis, ad memoriam rei geste, et erroris prostrati, 225.
    Synodus Compendiensis de rebus sacris illicite usis, 230. Lugdunensis aduersum Iudeos, 76. Moguntina, in qua  Agobardi ordinatio confirmata fuit, 31. Nouiomagensis, pro reconciliatione Iudith Auguste, 311. Urgellensis in causa Felicis episcopi illius sedis, 46, 107.

T
    Talionis modum supergredi, 255.
    Tempestarii, id est, uenefici et sortilegi, qui tempestates immittere creduntur, 147-158.
    Tempta Dei sumus, cum boni sumus, 210, 222. Templum non est construendum in alicuius honorem, preter sotius Dei uiui, 209, 221.
    Templum Dei est quisquis preceptis eius obtemperat. 262.
    Theodoretus Cyri episcopus, 36.
    Theodotio interpres sacre Scripture, 165.
    Thesauri ad quos usus haberi debeant in Ecclesia, 240.
    Thronus episcopi, 198.
    Timor ad quid utilis, 325. Timorem et honorem debemus Deo, 243.
    Tolerare oportet in uita hominum ea que tolli non possunt, 229.
    Tonitrua et grandines ui hominum fieri, stultum, 147 et seq.
    Tractatoria stipendialis, 71.
    Tribulationes cur Christianis immittat Deus, 284.
    Tributa ac uectigalia reddenda principibus, 245.
    Tyrus, 95.

U
    Unitas trahit mundum ad fidem, 258.
    Urbani uIII hymni non canuntur in Ecclesia, 330.
    Urgellensis synodus in causa Felicis, 46, 107.
    Uxoris unius uir, quomodo intelligendum, ut ad sacerdotium promoueri quis possit, 232.

u
    ualentinianorum hereses, 79. Eorum fanum incensum, ibid.
    uectigalia et tributa reddenda principibus, 213.
    uenatio interdicta episcopis ac reliquis e clero, 193.
    ueritas quid sit, 169. ueritas latens non potest monstrari per res contrarias ueritati, 250. ueritas iudiciorum et rerum querenda est a Deo, 254. ueritatem Dei qui relinquit, in tenebris maneat necesse est, 232. ueritas amanda est, non uerba, 35. ueritati percipiende maxime obstat uita libidini dedita, 220.
    uicecomites, unde dicti, 71. Eorum institutio pendebat olim a comitibus, 188.
    uicelegatus Auenionensis, 71.
    uidua que uelum religionis suscepit, dimittere illud non potest, 317.
    uigilantius patria Aquitanus, 207. Eius schisma, ibid.
    uina saccata, 138.
    uindicta fidelium non est in presenti, 263.
    uirginitas anime, fides incorrupta, 36. Integra fides solida spes, sincera caritas, 206.
    uisibilia nocent ad inuisibilia capienda, 211.
    uita libidini dedita maxime obstat ueritati percipiende, 220.
    uiuentiolus episcopus Lugdunensis, 82.
    uouenti et tarde reddenti tarditas reputabitur in peccatum, 235. Melius est autem non uouere quam post uotum promissa non reddere, ibid.

W
    Wala, Adalardi frater, abbas Corbeiensis, Magne apud Ludouicum Pium imperatorem auctoritatis, 101, 175.

Z
    Zeli rectitudinem quam nonnulli putant, cecum furorem uocat Agobardus, 225.







ORDO RERUM QUAE IN HOC TOMO CONTINENTUR.



SANCTUS AGOBARDUS EPISCOPUS LUGDUNENSIS.
    NOTITIA HISTORICA. Col. 9
    Baluzii prefatio editioni sue Operum sancti Agobardi prefixa. Ibid.
    Elogia de Agobardo. 13
    Papirii Massoni prefatio ad Agobardum. 15
    Eiusdem de uita Agobardi eiusque doctrina breuissime synopseis. 17
    SANCTI AGOBARDI LIBER ADuERSUS FELICEM URGELLENSEM. 29
    LIBER DE INSOLENTIA IUDAEORUM. 69
    SANCTI AGOBARDI, BERNARDI ET EAOF, EPISCOPORUM, EPISTOLA DE IUDAICIS SUPERSTITIONIBUS. 77
    SANCTI AGOBARDI CONSULTATIO DE BAPTISMO IUDAICORUM MANCIPIORUM. 99
    SANCTI AGOBARDI EPISIOLA DE CAuENDA SOCIETATE IUDAICA. 107
    SANCTI AGOBARDI LIBER ADuERSUS LEGEM GUNDOBADI. 113
    SANCTI AGOBARDI LIBER DE PRIuILEGIO ET IURE SACERDOTII. 127
    SANCTI AGOBARDI LIBER DE GRANDINE ET TONITRUIS. 147
    SANCTI AGOBARDI LIBER ADuERSUS FREDEGISUM. 159
    SANCTI AGOBARDI EPISTOLA AD PROCERES PALATII, CONTRA PRAECEPTUM IMPIUM DE BAPTISMO IUDAICORUM MANCIPIORUM. 173
    SANCTI AGOBARDI EPISTOLA AD BARTHOLOMAEUM EPISCOPUM, DE QUORADAM ILLUSIONE SIGNORUM. 179
    SANCTI AGOBARDI EPISTOLA AD MATFREDUM PROCEREM PALATII, DEPLORATORIA DE INIUSTITUS. 185
    SANCTI AGOBARDI EPISTOLA AD CLERICOS ET MONACHOS LUGDUNENSES, DE MODO REGIMINIS ECCLESIASTICI. 189
    SANCTI AGOBARDI LIBER DE IMAGINIBUS SANCTORUM. 199
    SANCTI AGOBARDI LIBER DE DISPENSATIONE ECCLESIASTICARUM RERUM. 227
    SANCTI AGOBARDI LIBER DE DIuINIS SENTENTIIS, CUM BREuISSIMIS ADNOTATIONIBUS CONTRA DAMNABILEM OPINIONEM PUTANTIUM DIuINI IUDICII uERITATEM IGNE, uEL AQUIS, uEL CONFLICTU ARMORUM PATEFIERI. 249
    SANCTI AGOBARDI SERMO EXHORTATORIUS AD PLEBEM, DE FIDEI uERITATE ET TOTIUS BONI INSTITUTIONE. 267
    SANCTI AGOBARDI FLEBILIS EPISTOLA, DE DIuISIONE IMPERII FRANCORUM INTER FILIOS IMPERATORIS. 287
    SANCTI AGOBARDI LIBER DE COMPARATIONE REGIMINIS ECCLESIASTICI ET POLITICI, ET IN QUIBUS ECCLESIAE DIGNITAS PRAEFULGEAT IMPERIORUM MAIESTATI. 292
    Epistola Gregorii pape Iu, ad episcopos regni Francorum. 297
    SANCTI AGOBARDI LIBER APOLOGETICUS PRO FILIIS LUDOuICI PII IMPER. ADuERSUS PATREM. 307
    SANCTI AGOBARDI CHARTULA AD LOTHARIUM AUG. 319
    SANCTI AGOBARDI EPISTOLA AD EBBONEM EPISCOPUM RHEMENSEM, DE SPE ET TIMORE. 323
    SANCTI AGOBARDI LIBER DE DIuINA PSALMODIA. 325
    SANCTI AGOBARDI LIBER DE CORRECTIONE ANTIPHONARII. 329
    SANCTI AGOBARDI LIBER ADuERSUS AMALARIUM. 339
    SANCTI AGOBARDI CARMINA. 349
    I.---Epitaphium Caroli Magni imperatoris. Ibid.
    II.---De translatione reliquiarum sanctorum martyrum Cypriani, Sperati et Pantaleonis ad urbem Lugdunensem. Ibid.

EGINHARDUS ABBAS.
    NOTITIA HISTORICA. 351 
    uITA ET CONuERSATIO GLORIOSISSIMI IMP. CAROLI REGIS MAGNI. 355
    Monitum in Annales Laurissenses et Eginhardi. Ibid.
    ANNALES LAURISSENSES ET EGINHARDI. 367
    EGINHARDI EPISTOLAE. 509
    EPISTOLA PRIMA.---Ad Ansgisum. Ibid.
    EPIST. II.---Ad Gozbertum abbatem. Ibid.
    EPIST. III.---Ad Amalharium. Ibid.
    EPIST. Iu.---Ad Otgarium archiepiscopum 510
    EPIST. u.---Ad Iacobum episcopum. Ibid.
    EPIST. uI.---Ad Egilulfum et Hunbertum. 511
    EPIST. uII.---Ad Popponem comitem. Ibid.
    EPIST. uIII.---Ad Otgarium archiepiscopum 512
    EPIST. IX.---Ad Geboinum palatii comitem. Ibid.
    EPIST. X.---Ad Hetti archiepiscopum. Ibid.
    EPIST. XI.---Ad Hruotbertum comitem. 513
    EPIST. XII.---Ad Luithardum presbyterum et Erembertum uicedominum. Ibid.
    EPIST. XIII.---Ad Popponem comitem. Ibid.
    EPIST. XIu.---Ad Gerwardum bibliothecarium. 514
    EPIST. Xu.---In persona Bome ad Blidthrut. Ibid.
    EPIST. XuI.---Ad Hattonem comitem. 515
    EPIST. XuII.---Ad Hrabanum abbatem. Ibid.
    EPIST. XuIII.---Ad Marchradum uicedominum. Ibid.
    EPIST. XIX.---In persona Hludowici imp. ad G. comitem. Ibid.
    EPIST. XX.---In persona Hludowici imp. ad H. eius fidelem. 516
    EPIST. XXI.---In persona Hludowici imp. ad T. eius fidelem. Ibid.
    EPIST. XXII.---Ad A. Missum dominicum. Ibid.
    EPIST. XXIII.---Ad uicedominum suum. 517
    EPIST. XXIu.---Ad quemdam ministrum suum. Ibid.
    EPIST. XXu.---Ad N. episcopum. Ibid.
    EPIST. XXuI.---Ad amicum suum U. 518
    EPIST. XXuII.---Ad N. comitem. Ibid.
    EPIST. XXuIII.---Ad N. comitem. Ibid.
    EPIST. XXIX.---Ad N. sacerdotem. 519
    EPIST. XXX.---Ad uussinum filium suum. Ibid.
    EPIST. XXXI.---Ad N. episcopum. 520
    EPIST. XXXII.---Ad Amicum. Ibid.
    EPIST. XXXIII.---Ad N. comitem et N. iudicem, missos dominicos. 
    EPIST. XXXIu.---Ad Lotharium imperii consortem. 522
    EPIST. XXXu.---Ad N. abbatem. 523
    EPIST. XXXuI.---Ad amicum. Ibid.
    EPIST. XXXuII.---Ad N. uicedominum suum. 524
    EPIST. XXXuIII.---Ad fratrem N. Ibid.
    EPIST. XXXIX.---Ad Emeritanos in persona Hludowici imperatoris. Ibid.
    EPIST. XL.---Ad imperatricem. 525
    EPIST. XLI.---Ad amicum. 526
    EPIST. XLII.---Ad Hludowicum imperatorem. 527
    EPIST. XLIII.---Ad N. episcopum. Ibid.
    EPIST. XLIu.---Ad. E. amicum suum. Ibid.
    EPIST. XLu.---Ad G. comitem. 528
    EPIST. XLuI.---Ad abbatem. Ibid.
    EPIST. XLuII.---Ad amicum. 529
    EPIST. XLuIII.---Ad N. episcopum. Ibid.
    EPIST. XLIX.---Ad N. optimatem, amicum suum. Ibid.
    EPIST. L.---Ad Hlotarium. 530
    EPIST. LI.---Ad eumdem. Ibid.
    EPIST. LII.---Ad N. presbyterum et uicedominum. 531
    EPIST. LIII.---Ad quemdam fidelem suum. Ibid.
    EPIST. LIu.---Ad N. abbatem. Ibid.
    EPIST. Lu.---Ad N. episcopum. 532
    EPIST. LuI.---Ad imperatorem. Ibid.
    EPIST. LuII.---Ad N. comitem. ibid.
    EPIST. LuIII.---Ad N. episcopum. 533
    EPIST. LIX.---Ad precipuum imperatricis capellanum. ibid.
    EPIST. LX.---Ad M. illustrem dominum. Ibid.
    EPIST. LXI.---Ad eumdem. 534
    EPIST. LXII.---Ad Hlotarium. Ibid.
    EPIST. LXIII.---Ad Lupum amicum suum. 535 
    EGINHARDI HISTORIA TRANSLATIONIS BB. MARCELLINI ET PETRI. 537
    Prologus. Ibid.
    CAPUT PRIMUM.---Missi ab Eginhardo Romam ad procurandas reliquias. Obtente sanctorum Marcellini et Petri. Ibid.
    CAP. II.---Sacre reliquie per diuersa loca delate in Michilinstadt, et post uarias uisiones in Mulinheim, postea Seligenstadt dictam. 543
    CAP. III.---Alique reliquie sancti Marcellini, olim ablate, impetrantur, et ad alia loca transferuntur. Miracula facta. 550
    CAP. Iu.---Miracula in surdis et mutis, contractis et aliis egris, Mulinheim patrata. Ceruisia in uinum mutata. Cereus ultro accensus. 557
    CAP. u.---Alia miracula Mulinheim facta, surdis et mutis, paralyticis et amentibus sanatis Lumen iter agentibus nocte concessum. Libellus imperatori oblatus. 564
    CAP. uI.---Miracula in palatio imperatoris ad reliquias horum sanctorum facta. Cecitas, contractio, paralysis, febris sublata. 574
    CAP. uII.---Miracula ualencenis in Hannonia patrata ad reliquias horum sanctorum. Ceci decem illuminati, alii egri sanati. 579
    CAP. uIII.---Miracula Gandaui, in monasterio S. Bauonis, ad reliquias horum sanctorum. Ceci octo illuminati. Alii egri adiuti. 583
    CAP. IX.---Ad reliquias Traiecti depositas sanati ceci, surdi, muti, contracti, paralytici. 586
    CAP. X.---Duo miracula intercessione sanctorum Proti et Hyacinthi, atque sancti Hermetis, in ecclesia sanctorum Marcellini et Petri patrata. 590
    EGINHARDI RHYTHMUS DE PASSIONE MARCELLINI ET PETRI. 593
    EGINHARDI CHARTAE. 601
    I.---Charta qua Eginhardus, annuente Imma uxore sua, cellam Michelstadt cum appendiciis, retento eiusdem usufructu, monasterio Laureshamensi concedit. Ibid.
    II.---Descriptio locorum terminorumque uille Michelstadt ab ipso Eginhardo facta. 602
    III.---Charta Eginhardi, monasterii sancti Seruatii confessoris abbatis, qua Meginfridum eiusdem monasterii seruum, ad sacros ordines electum, solemniter manumittit. 603
    Iu.---Commutatio mancipiorum inter Eginhardum abbatem et Theodradam monasterii sancte Marie Argentegilensis abbatissam. 604
    u.---Charta Eginhardi, sancti Blandinii Gandensis abbatis, qua Nordberto prestarie concedit quasdam res ad monasterium Blandiniense ab eodem delegatas. 605
    uI.---Charta eiusdem argumenti pro Engelhardo. 606
    APPENDIX AD EGINHARDI.---OPERA ABBREuIATIO CHRONICAE. 607

CLAUDIUS TAURINENSIS EPISCOPUS.
    NOTITIA HISTORICA. 609
    PRAEFATIO CLAUDII IN LIBROS INFORMATIONUM LITTERAE ET SPIRITUS SUPER LEuITICUM, AD THEODEMIRUM ABBATEM. 615
    INCIPIT LIBER PRIMUS INFORMATIONUM. 617
    D. I. C. Trombelli lectori monitum. 619
    XXX QUAESTIONES SUPER LIBROS REGUM. 623
    Incipiunt capitula libri II. 689
    Incipit liber II. Ibid.
    Incipiunt capitula libri III. 721
    Incipit liber III. Ibid.
    Incipiunt capitula libri Iu. 741
    Incipit liber Iu. Ibid.
    INCIPIT PRAEFATIO CLAUDII EPISCOPI. 809
    CLAUDII EPISCOPI PRAEFATIO IN CATENAM SUPER SANCTUM MATTHAEUM. 833
    Editoris monitum. Ibid.
    Incipit prefatio. 835
    CLAUDII EPISCOPI PRAEFATIO IN COMMENTARIOS SUOS AD EPISTOLAS PAULI APOSTOLI. 837
    CLAUDII EPISCOPI PRAEFATIO EXPOSITIONIS IN EPISTOLAM AD EPHESIOS. 839
    CLAUDII EPISCOPI ENARRATIO IN EPISTOLAM DIuI PAULI AD GALATAS. 841
    AUCTORIS EPISTOLA DEDICATORIA. Ibid.
    Argumentum Epistole diui Pauli ad Galatas. 843
    Item aliud argumentum. Ibid.
    In caput primum exegesis. 844
    In caput II. 854
    In caput III. 865
    In caput Iu. 878
    In caput u. 890
    In caput uI. 903 

CLAUDII EPISCOPI EXPOSITIO EPISTOLAE AD PHILEMONEM.
    Monitum editoris. 911
    Incipit Esposito. Ibid.
    CLAUDII EPISCOPI BREuIS CHRONICA. 917
    CLAUDII EPISCOPI LOCA QUAEDAM EXCEPTA EX COMMENTARIIS EIUS IN EPISTOLAS SANCTI PAULI. 925
    Qui cum in forma Dei esset. Ibid.
    Ex prefatione Commentarii in Epistolam primam ad Corinthios. Ibid.
    Ex eadem prefatione. Ibid.
    In Epist. ad Hebr. uII, 17. 926
    In Epist. ad Philippenses. Ibid.
    Retractatio Claudii episcopi de auctoribus explanationum super epistolam ad Hebreos. Ibid.
    Elogium sancti Augustini. 927

LUDOuICUS I, COGNOMENTO PIUS, IMPERATOR AUGUSTUS.
    LUDOuICI PII uITA. 927
    Prologus. Ibid.
    Incipit narratio uite. 929
    LUDOuICI I, NECNON FILIORUM EIUS DIPLOMATA ECCLESIASTICA, USQUE AD DIuISIONEM IMPERII ANNO DCCCXL. 979
    I.---Pro Nobiliacensi monasterio. Ibid.
    II.---Pro monasterio Cormaricensi. 981
    III.---Pro monasterio Gellanensi. 982
    Iu.---Pro monasterio Duserensi. 983
    u.---Pro monasterio sancti Seuerini Burdegalensi. 984
    uI.---Pro ecclesia Cenomanensi. 985
    uII.---Pro Anisolensi monasterio. 986
    uIII.---Pro Bettone episcopo Linqonensi. 987
    IX.---Pro Hildegrino Halberstadiensi episcopo. 989
    X.---Pro Hildebaldo episcopo Matisconensi. 990
    XI.---Pro Wirundo abbate Stabulensi et Malmundariensi. 991
    XII.---Pro monasterio Crassensi. 992
    XIII.---Pro eodem monasterio. 993
    XIu.---Pro Christiano Nemausensi episcopo. 994
    Xu.---De nundinis sancti Dionysii. 995
    XuI.---De nundinis monasterii Dionysiani. 997
    XuII.---Pro Maiori monasterio. 998
    XuIII.---Pro Nefridio archiepiscopo Narbonensi. 999
    XIX.---Pro monasterio Ebersheimensi. 1000
    XX.---Pro sancti Anthymi Senensis monasterio. 1003
    XXI.---Pro monasterio sancti Maximi Treuirensis. 1005
    XXII.---Confirmatur commutatio facta inter Petrum abbatem Nonantulanum et Rodulfum rectorem monasterii Brixiani sancti Saluatoris. 1007
    XXIII.---Confirmatur Frodoino abbati monasterii Noualiciensis testamentum Abbonis fundatoris, aliaque iura eiusdem monasterii. 1009
    XXIu.---Pro ecclesia uiennensi. 1011
    XXu.---Pro Hispanis qui in regno Francorum manebant. 1012
    XXuI.---Pro monasterio Miciacensi. 1014
    XXuII.---Pro ecclesia uiennensi. 1015
    XXuIII.---Pro immunitate cenobii Carrofensis. 1016
    XXIX.---Pro monasterio Deruensi. 1017
    XXXX.---Pro monasterio Gorziensi. 1019
    XXXI.---Pro monasterio Anianensi. 1020
    XXXII.---Pro uiuariensi ecclesia. Ibid.
    XXXIII.---Pro monasterio sancti Maxentii. 1021
    XXXIu.---Pro monasterio Farfensi. 1022
    XXXu.---Pro monasterio Balneolensi. 1024
    XXXuI.---Pro monasterio Fontanellensi. 1025
    XXXuII.---Pro monasterio Insule Barbare. 1026
    XXXuIII.---Pro monasterio Zenonis ueronensi. 1027
    XXXIX.---Pro monasterio Psalmodiensi. 1030
    XL.---Pro monasterio montis Oliui, in diecesi Carcassonensi. 1031
    XLI.---Pro ecclesia uiennensi. 1033
    XLII.---Pro monasterio Prumiensi. Ibid.
    XLIII.---Pro Hispanis qui in regno Francorum manebant. 1035
    XLIu.---Pro Matisconensi ecclesia. 1036
    XLu.---Pro monasterio sancti Hilarii, in diecesi Carcassonensi. 1037
    XLuI.---Pro ecclesia Aurelianensi. 1038
    XLuII.---Pro monasterio sancti Germani Antissiodorensis. 1039
    XLuIII.---Pro monasterio Cormaricensi. 1040
    XLIX.---Pro monasterio sancti Meuenni. 1042
    L.---Pro ecclesia Cameracensi. 1044
    LI.---Pro monasterio Fossatensi. Ibid. 
    LII.---Pro monasterio Bodonis, siue Bon-Moutier. 1046
    LIII.---Pro monasterio Ammiatino. 1047
    LIu.---Roboratur pactum inter episcopum Constantiensem ac monasterium sancti Galli initum. 1048
    Lu.---Pro monasterio Morbacensi. 1049
    LuI.---Pro eodem monasterio. 1051
    LuII.---Pro Fossatensi cenobio. Ibid.
    LuIII.---Pro Andegauensi sancti Mauricii ecclesia. 1052
    LIX.---Pro ecclesia Treuirensi. 1054
    LX.---Pro monasterio Fuldensi. 1056
    LXI.---Pro ecclesia Rhemensi. 1057
    LXII.---Pro Prumiensi monasterio. 1058
    LXIII.---Pro monasterio Soriciniensi. 1059
    LXIu.---Pro canonicis ecclesie sancti Stephani Lemouicensis. 1061
    LXu.---Pro Lemouicensi sancti Stephani ecclesia. 1062
    LXuI.---Pro Crudatensi monasterio. 1063
    LXuII.---Pro monasterio Solemniacensi. 1064
    LXuIII.---Pro monasterio sancti Germani a Pratis. 1065
    LXIX.---Pro Turonensi sancti Martini ecclesia. 1067
    LXX.---Pro sancti Martini Turonensi ecclesia. 1069
    LXXI.---Pro monasterio Tornacensi. 1070
    LXXII.---Pro ecclesia Rhemensi. 1071
    LXXIII.---Pro ecclesia Argentinensi. 1073
    LXXIu.---Pro monasterio Sancti Galli 1075
    LXXu.---Pro eodem monasterio. 1076
    LXXuI.---Pro eodem monasterio. 1077
    LXXuII.---Pro monasterio Floriacensi. 1078
    LXXuIII.---Pro eodem monasterio. 1080
    LXXIX.---Pro monasterio Magnilocensi. Ibid.
    LXXX.---Pro Lothario imperii consorte. 1082
    LXXXI.---Pro abbatia Aprimonasteriensi. Ibid.
    LXXXII.---Pro monasterio Comensi. 1087
    LXXXIII.---Pro Magalonensi sancti Petri ecclesia. 1088
    LXXXIu.---Pro monasterio Deensi. 1089
    LXXXu.---Pro monasterio Conchensi in diecesi Ruthenensi. 1090
    LXXXuI.---Pro monasterio sancti Bauonis Gandensis. 1092
    LXXXuII.---Pro parthenone Buchauiensi. 1093
    LXXXuIII.---Pro monaterio Grauensi. 1095
    LXXXIX.---Pro monasterio Farfensi. 1097
    XC.---Pro monasterio Arulensi in diecesi Helenensi. Ibid.
    XCI.---Pro monasterio Prumiensi. 1098
    XCII.---Pro ecclesia Parisiensi. 1100
    XCIII.---Pro ecclesia Parisiensi. 1102
    XCIu.---Pro monasterio Nonantulano. 1103
    XCu.---Pro monasterio Indensi. 1105
    XCuI.---Pro monasterio Bucariensi. 1106
    XCuII.---Pro monasterio Hornbacensi. 1107
    XCuIII.---Pro monasterio sancti Galli. 1108
    XCIX.---Pro Bituricensi sancti Sulpitii monasterio. 1109
    C.---Pro monasterio Fuldensi. 1110
    CI.---Pro monasteriis in urbe Senonensi. 1111
    CII.---Pro monasterio Elnonensi. 1113
    CIII.---Pro monasterio sancte Christiane. 1115
    CIu.---Pro ecclesia sancti uictoris Massiliensis. 1116
    Cu.---Pro monasterio sancti Amandi. 1117
    CuI.---Pro Mutinensi episcopo. 1118
    CuII.---Pro monasterio Prumiensi. 1120
    CuIII.---Pro eodem monasterio. 1122
    CIX.---Confirmatur commutatio facta inter Bernoldum episcopum Argentiensem et Erchangarium comitem Nordgouie. 1123
    CX.---Pro monasterio sancte Gratie in diecesi Urgellensi. 1125
    CXI.---Pro Masonis monasterio. 1126
    CXII.---Pro monasterio Corbeie Noue. 1128
    CXIII.---Pro monasterio Corbeiensi in Saxonia. 1129
    CXIu.---Pro monasterio Traiectensi. 1131
    CXu.---Pro Glonnensi sancti Florentii monasterio. 1132
    CXuI.---Pro monasterio Farfensi. 1134
    CXuII.---Pro monasterio sancti Medardi. 1135
    CXuIII.---Priuilegium Lotharii pro monasterio Comensi. 1136
    CXIX.---Priuilegium Lotharii pro eodem monasterio. 1137
    CXX.---De quadam commutatione inter Leibulfum comitem et Notonem archiepiscopum Arelatensem. 1139
    CXXI.---Pro monasterio Dionysiano. 1141 
    CXXII.---Monasterium Argentoliense cenobio Dionysiano restituitur. 1142
    CXXIII.---Pro ecclesia Rhemensi. 1144
    CXXIu.---Pro Miciacensi sancti Maximini monasterio. 1145
    CXXu.---Pro Alboino abbate Anisolensi. 1146
    CXXuI.---de uilla Cluniaco. 1147
    CXXuII.---Ludouici et Lotharii imp. donatio facta Ricbodoni abbati Senoniensi. 1149
    CXXuIII.---Ludouici preceptum pro ecclesia Briuatensi. Ibid.
    CXXIX.---Pro monasterio Corbeie Noue. 1150
    CXXX.---Priuilegium Lotharii pro monasterio Noualiciensi. 1151
    CXXXI.---Pro uictore Curiensi episcopo. 1154
    CXXXII.---Pro monasterio Anianensi. 1155
    CXXXIII.---Pro monasterio Gregoriano. 1157
    CXXXIu.---Preceptum Ludouici et Lotharii pro monasterio Prumiensi. 1158
    CXXXu.---Pro monasterio sancti Maxentii. 1160
    CXXXuI.---Lotharius Aug. monasterio Nonantulano multa bona confert. 1161
    CXXXuII.---Pro monasterio Deruensi. 1162
    CXXXuIII.---Pro eodem monasterio. 1164
    CXXXIX.---Pro Miciacensi sancti Maximini monasterio. 1165
    CXL.---Pro monasterio Schwartzacensi. 1169
    CXLL.---Pro restauratione ecclesie sancti Benigni in urbe Diuionis. 1171
    CXLII.---Pro Burdigalensi sancti Andree ecclesia. Ibid.
    CXLIII.---Pro monasterio Eremifanensi. 1173
    CXLIu.---Pro monasterio sancti Galli. 1174
    CXLu.---Pro monasterio Sangermanensi. 1175
    CXLuI.---Pro monasterio Farfensi. 1177
    CXLuII.---Pro Flodegario Andegauensi episcopo. 1178
    CXLuIII.---Pro monasterio sancti Andree Iuredensis in diecesi Helenensi. 1179
    CXLIX.---Pro monasterio Ebersheimensi. 1180
    CL.---Pro monasterio Centulensi, siue sancti Ricarii. 1182
    CLI.---Pro Herensi sancti Philiberti monasterio. 1183
    CLII.---Pro monasterio Besuensi. 1186
    CLIII.---Pro Carrofensi monasterio apud Pictones. 1188
    CLIu.---Pro eodem monasterio. Ibid.
    CLu.---Pro parthenone sancte Marie Foroiuliensi. 1190
    CLuI.---Pro monasterio Sithiensi. Ibid.
    CLuII.---Pro monasterio Prumiensi. 1192
    CLuIII.---Pro cella de Barisiaco monasterio Elnonensi subiecta in diecesi Laudunensi. 1193
    CLIX.---Pro monasterio sancti Andree uiennensis. 1194
    CLX.---Pro monasterio Cormaricensi. 1195
    CLXI.---Pro Epiphanio abbate monasterii uincentii de uulturno. 1196
    CLXII.---Pro ecclesia Argentinensi. 1197
    CLXIII.---Pro monasterio Fabariensi. 1199
    CLXIu.---Pro Turonensi sancti Martini ecclesia. 1201
    CLXu.---Pro uictore episcopo Curiensi eiusque ecclesia. 1202
    CLXuI.---De uico qui dicitur Epaonis in diecesi uiennensi. 1203
    CLXuII.---Pro Deruensi monasterio. 1204
    CLXuIII.---Pro monasterio Corbeie Noue. 1205
    CLXIX.---Pro reformatione monasterii sancti Dionysii. 1206
    CLXX.---Pro partitione bonorum monasterii sancti Dionysii. 1211
    CLXXI.---Pro monasterio sancti Martini Turonensis. 1214
    CLXXII.---Pro Maiori monasterio. 1215
    CLXXIII.---Pro abbatia sancti uincentii apud Cenomanos. 1217
    CLXXIu.---Pro eadem abbatia. 1218
    CLXXu.---Pro eadem abbatia. 1219
    CLXXuI.---Diploma Lotharii pro monasterio ueronensi. 1223
    CLXXuII.---Pro monasterio Sandionysiano. 1224
    CLXXuIII.---Pro Senonensi sancti Columbe monasterio. 1227
    CLXXIX.---Pro monasterio Corbeie Noue. 1228
    CLXXX.---Pro eodem monasterio. 1229
    CLXXXI.---Cenobium Glannafoliense Fossatensi subiicitur. 1230 
    CLXXXII.---Lotharii preceptum pro ecclesia Aretina. 1232
    CLXXXIII.---Pro episcopo Aretino. 1233
    CLXXXIu.---Pro monasterio ueronensi sancti Zenonis. 1238
    CLXXXu.---Pro monasterio sanctimonialium Ticinensium Dodosi. 1240
    CLXXXuI.---Pro Maxentio patriarcha Aquileiensi. Ibid.
    CLXXXuII.---Preceptum Ludouici Germanici pro Gosberto abbate sancti Galli. 1242
    CLXXXuIII.---Pro monasterio Corbeie Noue. 1244
    CLXXXIX.---Pro eodem monasterio. 1245
    CXC.---Pro ecclesia Gerundensi. 1246
    CXCI.---Pro monasterio Campidonensi. 1248
    CXCII.---Pro monasterio Prumiensi. Ibid.
    CXCIII.---Pro Alberico Lingonensi episcopo. 1249
    CXCIu.---Pro Rotonensi sancti Saluatoris monasterio. 1251
    CXCu.---Pro Duserensi monasterio. 1252
    CXCuI.---Pro monasterio Prumiensi. 1254
    CXCuII.---Pro ecclesia Cenomanensi. 1255
    CXCuIII.---Pro eadem ecclesia. 1256
    CXCIX.---Pro eadem ecclesia. 1257
    CC.---Pro monasterio Antissiodorensi. 1260
    CCI.---Pro Cabilonensi sancti Marcelli ecclesia. 1261
    CCII.---Pro monasterio Sithiensi. 1263
    CCIII.---Pro cenobio Floriacensi. 1264
    CCIu.---Pro monasterio Prumiensi. 1265
    CCu.---Pro Aldrico Senonensi archiepiscopo et abbatia sancti Remigii. 1267
    CCuI.---Lotharii preceptum pro monasterio sancti Ambrosii Mediolanensis. 1268
    CCuII.---Pro clericis diecesis Cremonensis. 1270
    CCuIII.---Pro ecclesia Helenensi. Ibid.
    CCIX.---Ludouici Pii diploma pro ecclesia Cenomanensi. 1272
    CCX.---Pro eadem ecclesia. 1273
    CCXI.---Pro eadem ecclesia. 1274
    CCXII.---Pro eadem ecclesia. 1275
    CCXIII.---Pro Aldrico Cenomanensi episcopo. 1277
    CCXIu.---Pro monasterio sancti Carilephi. 1278
    CCXu.---uilla Lugdunum datur ecclesie Cenomanice. 1279
    CCXuI.---Pro Senonensi sancti Columbe monasterio. 1280
    CCXuII.---Pro Rotonensi sancti Saluatoris monasterio. 1282
    CCXuIII.---Pro uerendario Curiensi episcopo. Ibid.
    CCXIX.---Pro monasterio Longeuillano. 1283
    CCXX.---Pro monasterio Hohenburgensi. 1285
    CCXXI.---Pro abbatia Hohenburgensi. 1287
    CCXXII.---Pro monasterio Nonantulano. 1289
    CCXXIII.---Notitia de monasterio sancti Carilephi in generali synodo in Carisiaco palatio regio facta ab Aldrico episcopo per iudicium episcoporum accepta, sicut in ea continetur insertum. 1290
    CCXXIu.---Pro ecclesia Cenomanice urbis et Aldrico eius episcopo. 1293 
    CCXXu.---Pro eadem ecclesia. 1294
    CCXXuI.---Pro eadem ecclesia. 1295
    CCXXuII.---Pro Aldrico episcopo. 1297
    CCXXuIII.---Pro ecclesia Cenomanica. 1298
    CCXXIX.---Comcambium a Tattone abbate Campidonensi cum Waniago comite initum confirmatur. 1300
    CCXXX.---Pro monasterio Cormeriacensi. 1301
    CCXXXI.---Confirmatur commutatio quorumdam prediorum inter Hilduinum abbatem Dionysianum et Ermentrudem abbatissam Iotrensem. 1302
    CCXXXII.---Pro abbatia Campidonensi. 1304
    CCXXXIII.---Pro monasterio Campidonensi. 1305
    CCXXXIu.---Pro monasterio Deensi. Ibid.
    CCXXXu.---Pro Asia abbatissa. 1307
    CCXXXuI.---Diploma Lotharii imp. pro monasterio Lucernensi 1308
    LUDOuICI PII EPISTOLAE. 1309
    EPISTOLA PRIMA. Ludouici ad Magnum archiepiscopum Senonensem.---Mittit exemplum regule canonicorum decrete in concilio Aquisgranensi. 1309
    EPIST. II. Ludouici ad monachos Anianenses. 1312
    EPIST. III. Michelis et Theophili filii Orientis imperatorum ad Ludouicum Pium. 1314
    EPIST. Iu. Ludouici ad Baduradum Paderbornensem episcopum.---In gratiam monasterii Corbeiensis in Saxonia. 1316
    EPIST. u. Episcopi in conuentu Parisiensi congregati ad Ludouicum Pium et Lotharium, de cultu imaginum. Ibid.
    EPIST. uI. Ludouici ad Hieremiam Senonensem et Ionam Aurelianeusem episcopum.---Commonitorium ipsis datum cum legati Romam irent ad Eugenium II papam in causa imaginum. Ibid.
    EPIST. uII. Ludouici ad Eugenium II papam.---Missa per Hieremiam et Ionam episcopos, cum actis synodi Parisiensis. 1317
    EPIST. uIII. Epistola generaliter populo Dei legenda.---De conuocatione quatuor conciliorum. 1319
    EPIST. IX. Epistola Cesarea generaliter populo Dei legenda.---Quam Ludouicus Pius imperator ex placito Aquisgranensi misit de conciliis episcoporum in quatuor imperii partibus congregandis. 1322
    EPIST. X. Episcopi in synodo Parisiensi anno 829 congregati ad Ludouicum et Lotharium imperatores. 1324
    EPIST. XI. Ludouici ad Aldricum episcopum Cenomanensem.---De quibusdam rebus alienatis eius ecclesie. 1326
    EPIST. XII. Ludouici ad Hilduinum abbatem sancti Dionysii.---De colligendis in unum corpus iis que in Grecorum historiis de sancto Dionysio passim scripta repererat. Ibid.
    EPIST. XIII. Hilduini abbatis sancti Dionysii ad Ludouicum Pium.---Quecunque memoria librique pre manibus habiti suppeditarunt de sancto Dionysiano, simul collecta transmittit. 1328
    EPIST. XIu. Ludouici Pii Ione Aurelianensi episcopo.---De monasterio Anisolensi. 1330
    EPIST. Xu.---Eiusdem eidem. Ibid.
    INDEX IN SANCTUM AGOBARDUM. 1331




FINIS TOMI CENTESIMI QUARTI.


