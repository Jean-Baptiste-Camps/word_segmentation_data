
PATROLOGIAE TOMUS LXuII.

DIONYSIUS EXIGUUS / uIuENTIOLUS / IUSTUS URGELLENSIS / S. CAESARIUS / TROIANUS / PONTIANUS / FACUNDUS HERMIANENSIS / FERRANDUS DIACONUS / RUSTICUS DIACONUS.

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1848


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM PECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. [urayet]

PATROLOGIAE TOMUS LXuII.


DIONYSIUS EXIGUUS,



uIuENTIOLUS,



IUSTUS URGELLENSIS,



S. CAESARIUS,



TROIANUS,



PONTIANUS,



FACUNDUS HERMIANENSIS,



FERRANDUS DIACONUS,



RUSTICUS DIACONUS.



TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1848


uolume title page


DIONYSII EXIGUI,



uIuENTIOLI,



TROIANI,



PONTIANI,



S. CAESARII

ARELATENSIS EPISCOPI,

FULGENTII FERRANDI

ET

RUSTICI

QUORUM PRIOR CARTHAGINENSIS, POSTERIOR ROMANAE ECCLESIAE DIACONUS, NECNON

IUSTI,



FACUNDI,

URGELLENSIS ET HERMIANENSIS EPISCOPORUM,

OPERA OMNIA

IUXTA MEMORATISSIMAS EDITIONES GUILLELMI IANI, GALLANDII, MARGARINI DE LA BIGNE, LUCAE HOLSTENII, NECNON EDMONDI MARTENE ACCURATISSIME EXPRESSA, RECENSITA ET EMENDATA. TOMUS UNICUS. PRIX: 7 FRANCS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1848


ELENCHUS OPERUM QUAE IN HOC TOMO LXuII CONTINENTUR.


DIONYSIUS EXIGUUS.
Epistola S. Cyrilli a Dionysio translata. 	col. 9
Epistole due de ratione Pasche. 	19
Codex canonum Ecclesie uniuerse. 	39
Codex canonum ecclesiasticorum, siue codex canonum uetus Ecclesie Romane. 	135
Collectio decretorum pontificum Romanorum. 	229
Translatio libri S. Gregorii Nysseni de Opificio heminis, cum epistola prefatoria. 	347
Interpretatio epistole S. Procli ad Armenios, cum prefatione. 	407
Historia inuentionis capitis S. Ioannis Baptiste, a Dionysio latine translata. 	417
Cyclus Paschalis, precedente ipsius historia. 	453



FACUNDUS.
Libri duodecim pro defensione trium capitulorum. 	527
Liber contra Mocianum. 	853



FULGENTIUS FERRANDUS.
Epistole et opuscula. 	887



S. IUSTUS URGELLENSIS.
Epistola ad Sergium papam. 	961
Explicato in Canticum Salomonis. 	963



uIuENTIOLUS.
Epistole. 	994



TROIANUS.
Epistola una. 	995



PONTIANUS.
Epistola ad Iustinianum. 	Ibid.



S. CAESARIUS.
Sermones et homilie. 	1041
Opuscula et epistole. 	1089



RUSTICUS.
Opus contra Acephalos precedente Notitia de Rustico. 	1163

[1Kb]

Paris.---Imprimerie de uRAYET DE SURCY, rue de Sèures, 37.




Main uolume text





ANNO DOMINI DXL.
DIONYSIUS EXIGUUS.





NOTITIA


 Dionysius Exiguus, natione Scytha, professione monachus, et abbas Romanus, Cassiodori familiaris eiusque in dialectica addiscenda condiscipulus. Claruit anno 533. Obiit ante annum 556, quo Cassiodorus librum de Diuinis Lectionibus scripsit: ac in eo Dionysium iamiam, uti ait, defunctum impense laudat. Generat hodieque, inquit , Ecclesia catholica uiros illustres probabilium dogmatum decore fulgentes. Fuit enim nostris temporibus et Dionysius monachus, ---in utraque lingua ualde doctissimus, reddens actionibus suis, quam in libris Domini legerat, equitatem: qui Scripturas diuinas tanta curiositate discusserat atque intellexerat, ut . . . Fuit in illo cum sapientia magna simplicitas, cum doctrina humilitas, cum facundia loquendi parcitas. Totus catholicus, totus paternis regulis  perseueranter adiunctus; et quidquid possunt legentes per diuersos querere, in illius scientia cognoscebatur posse fulgere.



OPERA.

Collectio siue Codex canonum ecclesiasticorum, a Dionysio; rogante Stephano episcopo Salonitano, Latine uersus et compaginatus, constans canonibus apostolicis prioribus 50 et canonibus conciliorum Niceni, Constantinopolitani, Chalcedonensis, Sardicensis, et Africanorum quorumdam. Exstat in omnibus conciliorum collectionibus, et a Iustello editus Paris. 1628, in-8o, et in Bibliotheca Iuris Canon. tom. I, p. 97.

Collectio decretorum pontificum Romanorum a Siricio ad Anastasium II, quotquot reperiri poterant, una cum epistola nuncupatoria ad Iulianum presbyterum  Romanum, qui synodis Rome an. 488 et 499 habitis subscripsit. Exstat in unaquaque Conciliorum editione, et a Iustello una cum Codice canonum edita Paris. 1628, in-8o, et in Bibliotheca Iuris Canon. tom. I, p. 181.

 Epistola synodica S. Cyrilli et concilii Alexandrini, aduersus Nestorium, Latine uersa. Exstat tum alibi, tum a Iustello edita cum prioribus Opusculis.

Epistola Paschalis Proterii ad Leonem, Latine uersa, una cum Epistolis duabus ipsius Exigui paschalibus ad Petronium et Bonifacium; habetur in Appendice Petauiani operis de Doctrin. Temp.

uita S. Pachomii abbatis, Latine uersa, et inter uitas Patrum ab Heriberto Rosueydo edita Antuerp. 1615, 1628, in-folio.

Oratio Procli de laudibus Deipare . Epistola eiusdem de Fide ad Armenos, et altera  ad Domnum pro Athanasio Perrhenorum episcopo, Latine uerse; habentur in editione Procli operum a uinc. Riccardo adornata Rome 1630, in-4o.

Gregorii Nysseni de Opificio hominis liber in duas diuisus homilias, Latine uersus. Exstat uersio Basil. 1562, Colon. 1573, sed sine epistola Dionysii nuncupatoria ad Eugyppium presbyterum, et uersione prefationis Nysseni: quas primus in lucem edidit Mabillonius Analect. tom. II, p. 1.

Historia inuentionis capitis S. Ioannis Baptiste, a Marcello abbate Grece conscripta, et ab Exiguo Latine uersa; edita est a CL. Du Fresne ad calcem historici tractatus de Capite S. Ioannis Bapt. Paris. 1665, in-4o.

Cyclus Paschalis annorum XCuII, ab anno 527 initium ducens: cuius fragmentum habes in Mariani  Scoti Chronico ad ann. 527. In hoc cyclo annos a Christi Incarnatione numerauit Dionysius: atque istam eram primus omnium annis supputandis adhibuit.



PARS PRIMA OPERUM. OPERA DOGMATICA ET CANONICA.





EPISTOLA SYNODICA S. CYRILLI ET CONCILII ALEXANDRINI CONTRA NESTORIUM A DIONYSIO EXIGUO LATINE TRANSLATA. *



PRAEFATIO EPISTOLAE S. CYRILLI ALEXANDRINI EPISCOPI.


Domino beatissimo Patri Petro episcopo Dionysius Exiguus in Domino salutem.

 Beneficiorum uestrorum memor, uenerabilis Pater, et antistitum Christi decus egregium, semperque ante oculos mentis apponens sancta nutrimentorum uestrorum studia a paruulo mihi depensa, que nulla  spatia locorum poterunt oblitterare, uel temporum: quero uicem referre gratie, quam me scio reperire non posse. Sed quia plerumque perficitur uoto quod deesse uidetur officio, desiderium quod erga uestram paternitatem iugiter gero, quo possum studio pandere non desisto, atque ideo uobis epistolam synodicam sancti Cyrilli Alexandrini pontificis Nestorio quondam Constantinopolitane urbis episcopo destinatam, cui duodecim sunt admixta capitula blasphemie eiusdem Nestorii sub anathematis obsecratione damnantia: quam nuper de Greco in Latinum eloquium transtuli, per ueneratorem uestrum fratrem Sanctulum destinaui: opportunum prorsus hoc tempore existimans, quo tanti doctoris apostolica fides Grecis iamdudum bene comperta, sed ignorata Latinis  hactenus innotescat: ut Nestoriana labes euidenter agnoscatur ab hominibus, et pro sua malignitate merito respuatur, que sub pretextu fidei perfidiam insinuare non desinit, et furore Iudaico pariter et errore tranquillitatem catholice Ecclesie toto terrarum orbe diffuse turbare contendit. Et licet optime nouerim quod precepta salubria nequissimi homines hostiliter audiant, suaque dependere consilia praua persistant; tamen omittenda non est quantalibet instructio,  propter eos qui non contentionis amore, sed quadam simplicitate falluntur, quia sepe contigit ut aspirante Deo ueritati commodent studium qui mendacio prebuere consensum. Memorati ergo beati Cyrilli scripta presentia eumdem Nestorium commonent, ut unigenitum Dei Filium de Patre natum ante omnia secula, eiusdemque cuius est Pater essentie, qui propter nostram salutem descendit, et incarnatus est de Spiritu sancto, ex Maria uirgine, non audeat in duos diuidere, nec solita calliditate coniunctionem quamdam, et societatem Dei et hominis asseuerare nitatur: que uocabula nulla utriusque nature inseparabilem unitatem, nec singularitatem persone, uel certe subsistentie Filii Dei ab eo prolata significant, sed duo quedam uel plura potius sub hac istorum  hominum occasione demonstrant, sceleratamque diuisionem tam nefarii dogmatis conditor, qua eius impiissimi sectatores dignitate quadam et auctoritate, nec non et relatione sic ut ipsi desipiunt connectere moliuntur. Sed iam melius ista sepe dicti Patris assertione pandantur, beatitudinis uestre catholice pacem redintegrare propitius, nosque in membris eius uestris precibus custodire dignetur.



EPISTOLA S. CYRILLI ALEXANDRINI EPISCOPI, DIRECTA NESTORIO QUONDAM CONSTANTINOPOLITANAE URBIS EPISCOPO, DUODECIM CONTINENS ANATHEMATISMI CAPITULA.


 Domino sancto fratri Nestorio episcopo Cyrillus episcopus, et que conuenit apud Alexandriam synodus ex Aegyptia diecesi in Domino salutem.

Cum Saluator noster aperte pronuntiet dicens, Qui diligit patrem aut matrem super me, non est me dignus; et qui diligit filium aut filiam super me, non est me dignus: quid nos patiemur qui deposcimus a tua religione ut te super Christum Saluatorem omnium diligamus? Quis enim nobis in die iudicii subuenire poterit, aut quam satisfactione II reperire poterimus, ita diuturnum silentium de prolatis a te contra eum blasphemiis continentes? Etiam siquidem te tantummodo lederes, docens ista uel sentiens, sollicitudo nobis minor existeret: cum uero totam scandalizaueris Ecclesiam, et fermentum insolite  prauitatis et noue heresis miscueris in populis, non tantum ibidem positis, sed ubique consistentibus. Nam tuarum expositionum libri per cuncta uulgati sunt que super nostro silentio ultra uel excusationis sermo sufficiat, aut quomodo non necesse sit meminisse Christi Domini sic dicentis: Non putetis quod uenerim pacem mittere in terram, sed gladium; ueni enim separare hominem aduersus patrem suum, et filiam aduersus matrem suam. Nam cum leditur fides, parentum reuerentia uelut inutilis et periculosa despicitur, et amor erga filios fratresque uitatur: ad postremum super ipsam uitam mors potius a piis uiris eligitur, ut meliorem resurrectionem, sicut scriptum est, consequantur. Ecce itaque te simul cum sancta synodus, que apud amplam urbem Romam congregata  est, presidente sanctissimo fratre et consacerdote nostro Celestino episcopo, his scriptis iam tertio conuenimus, consilium dantes ut te a tam prauis abstineas distortisque dogmatibus, que et sentire cognosceris, et docere. Recipias uero fidem rectam Ecclesiis per beatissimos apostolos et euangelistas ab initio traditam, qui et oculis inspexerunt, et ministri uerbi fuisse monstrantur. Quod si hoc religio tua facere distulerit, iuxta dilationem litteris prefinitam sanctissimi et uenerandissimi consacerdotis nostri Romane presulis Ecclesie Celestini: scias te nullam sortem habere nobiscum, nec locum aut colloquium meum de sacerdotibus et episcopis obtinere: non enim fas est contemnere nos Ecclesias ita turbatas, et scandalizatos populos, fidemque rectissimam  uiolatam, dissipatum quinetiam gregem quem custodire debueras, et iuxta nos amatores recti dogmatis exstitisses, et sanctorum Patrum uestigia pia consectans. Omnes itaque quos, propter fidem, tua religio a communione remouit, aut a suo ordine deposuit, laicos et clericos, in nostra communione recepimus, non iustum est eos tuis decretis opprimi, qui nouerunt recta sentire, qui etiam bene facientes tibi prudentissime restiterunt: hoc idem namque in epistola quam misisti ad presulem ample Rome sanctum et cepiscopum nostrum Celestinum significare curasti: non autem sufficit tue religioni solummodo fidei symbolum confiteri, quod expositum est per idem tempus, sancti Spiritus largitate, a uenerando et magno concilio apud Niceam congregato;  hoc enim nec intellexisti, nec recte interpretatus es, quinimo peruerse licet sono uocis eadem uerba protuleris, sed consequens est et iureiurando fateri te quod anathematizes fidem tuam pollutam, et profana documenta qua sentis et doceas que nos uniuersi siue per Orientem, seu per Occidentem episcopi et magistri presulesque populorum, credimus et docemus. Epistolis autem ab Alexandria tue religioni directis, Ecclesie consensum prebuit, tam ea que apud urbem Romam conuenit sancta synodus, quam etiam nos omnes uelut recte interpretabiliterque conscriptis. Subdidimus autem his nostris litteris que te sentire oportet et docere, et a quibus abstinere conueniat. Hec est enim fides catholice et apostolice Ecclesie, cui cuncti consentiunt orthodoxi per Orientem Occidentemque  pontifices: Credimus in unum Deum Patrem omnipotentem, et cetera. Sequentes itaque per omnia sanctorum martyrum confessiones, quas, loquente in eis sancto Spiritu, protulerunt, et intentioni que est in eorum intellectibus, equis uestigiis inherentes, atque iter ambulantes regium, profitemur quod ipsum unigenitum Dei uerbum, Dominum natum ex ipsa Patris essentia, de Deo uero Deus uerus, lumen de lumine, per quem omnia facta sunt, siue in celis, siue in terra, salutis nostre causa descendens ad exinanitionem esse dignatus est inclinare: incarnatus autem et homo factus, id est carnem de uirgine sancta suscipiens, eamque propriam faciens, natiuitatem nostram ex uulua sustinuit, homo de muliere procedens, nec quod erat abiiciens. Nam licet factus sit in assumptione carnis et sanguinis, tamen etiam  sic quod erat Deus, natura scilicet et ueritate persistens. Nec carnem itaque dicimus in naturam deitatis esse conuersam, nec in substantiam commutatam: inconuertibilis etenim est et incommutabilis, idemque ipse iuxta Scripturas iugiter permanens. uisus est autem et paruulus, sed positus adhuc in cunabulis et in sinibus genitricis uirginis constitutus, uniuersam creaturam replebat, ut Deus genitori suo indiuisus existens; quod diuinum est enim sine quantitate et sine mole cognoscitur, nec ullis terminis continetur. Unitum ergo carne uerbum Dei, secundum substantiam confitentes, unum adoramus Filium et Dominum Iesum Christum, non seorsum ponentes et determinantes hominem et Deum uelut inuicem sibi dignitatis et auctoritatis unitate coniunctos:  hoc enim nouitas uocis est, et aliud nichil. Nec item Christum specialiter nominantes Deum uerbum, quod ex Deo, etc., nec alterum similiter Christum specialiter qui de muliere natus, etc, sed unum solummodo Christum Dei Patris uerbum cum propria carne cognoscimus: tunc enim etiam iuxta nos unctus est, quamuis spiritum dignis ipse contulerit, et non ad mensuram, sicut beatus euangelista Ioannes asseruit. Sed nec illud dicimus quod Dei uerbum uelut in homine communi, qui de sancta uirgine natus est, habitarit, ne Deum homo Christus habitatorem possidere credatur. Quamuis enim uerbum habitauerit in nobis, et dictum sit in Christo habitare omnem  plenitudinem deitatis corporaliter, attamen intelligimus eum, quod caro factus, non sicut in sanctis habitare dicatur, nec talem in ipso habitationem factam definere tentauimus, sed unitus iuxta naturam, nec in carnem penitus commutatus talem sibi fecit habitationem qualem et anima hominis habere creditur ad proprium corpus. Unus igitur est Christus Filius Dominus noster non uelut coniunctione qualibet, ut in unitate dignitatis et auctoritatis hominis habentis ad Deum: non enim potest unire naturas sola dignitatis equalitas. Denique Petrus et Ioannes equalis sunt alteruter dignitatis, propter quod et apostoli et sancti discipuli esse monstrantur: uerumtamen, uterque non unus est, nec iuxta collationem, uel connexionem, modum coniunctionis aduertimus:  hoc enim ad unitatem non sufficit naturalem, nec secundum participationis affectum, sicut nos etiam adherentes Domino, unus cum eo spiritus sumus, imo potius coniunctionis nomen euitamus, tanquam non existens idoneum quod significet unitatis arcanum: sed neque Deum aut Dominum Christi uerbum Dei Patris asserimus, ne iterum manifestius in duo diuidamus unum Christum Filium et Dominum, et in crimen sacrilegii recidamus, Deum illi seipsum facientes et Dominum. Unitus quippe, sicut superius diximus, Deus uerbum carni secundum subsistentiam, Deus quidem est omnium et dominatur uniuersitati, uerumtamen nec seruus et sibi ipse, nec dominus, quia ineptum est uel potius impium hoc sentire uel dicere. Quamuis enim Deum suum patrem dixerit, cum Deus sit etiam  ipse natura, et de illius essentia, tamen nullatenus ignoramus quod manens Deus, homo quoque factus sit, qui sub Deo iuxta debitam legem natura humanitatis existeret, ipse uero sibi uel Deus poterat esse uel Dominus: ergo sicut homo quanto decenter exinanitionis mensure congruit, sub Deo se nobiscum esse disseruit, hoc etiam modo sub lege factus est, quamuis ipse promulgauerit legem, et legislator ut Deus exstiterit. Cauemus autem de Christo dicere, Propter assumentem ueneror assumptum, et propter inuisibilem adoro uisibilem. Horrendum uero super hoc etiam illud adiicere, Is qui susceptus est cum eo qui suscepit quod nuncupatur Deus: qui enim hec dicit, diuidit iterum in duos Christos, eum qui unus est, hominem seorsum in parte, et Deum similiter  in parte constituens. Euidenter enim diuidet unitatem, quod non alter cum altero coadoratur, aut quod nuncupatur Deus, sed unus intelligitur Christus iehsu Dei Filius, unigenitus, una seruitute cum propria carne uenerandus. Confitemur etiam quod idem ipse qui ex Deo Patre natus est Filius unigenitus Deus, licet iuxta naturam suam expers passionis exstiterit, pro nobis tamen secundum Scripturas perpessus sit, et erat in cruce fixo corpore proprie carnis impassibiliter ad se referens passiones: gratia uero Dei, pro omnibus gustauit mortem, tradens ei proprium corpus, quamuis naturaliter ipse uita sit et resurrectio mortuorum. Nam ut mortem ineffabili potentia proculcaret, ac primus in sua carne primogenitus ex mortuis fieret, et primitie dormientium,  uiamque faceret humane nature ad corruptionis recursum, gratia Dei, sicut supra dictum est, pro omnibus gustauit mortem, et tertio die resurgens spoliauit infernum. Idcirco quamuis dicatur quod per hominem facta sit resurrectio mortuorum, tamen intelligimus hominem factum uerbum quod ex Deo est, et per ipsum mortis imperium fuisse destructum: ueniet autem temporibus prefinitis, sicut unus est Filius et Dominus, in gloria Patris, ut iudicet orbem terrarum in equitate, sicut Scriptura testatur. Necessario igitur et hoc adiicimus; annuntiantes enim secundum carnem mortem unigeniti Filii Dei, id est Iesu Christi, et resurrectionem eius, et in celis ascensionem pariter confitentes, incruentam celebramus in ecclesiis sacrificii seruitutem; sic etiam ad  mysticas benedictiones accedimus, et sanctificamur, participes sancti corporis et pretiosi sanguinis Christi omnium nostrum redemptoris effecti, sicut communem carnem percipientes, quod absit: nec ut uiri sanctificati et uerbo coniuncti secundum dignitatis unitatem, aut sicut diuinam possidentis habitationem, sed ut uere uiuificatricem, et ipsius uerbi propriam factam; uita enim naturaliter ut Deus existens, quia proprie carni unitus est, uiuificatricem eam esse professus est. Et ideo quamuis dicat ad nos, Amen, amen dico uobis, nisi manducaueritis carnem Filii hominis, et biberitis eius sanguinem, non tamen eam ut hominis unius ex nobis existimare debemus, quomodo nichil iuxta naturam suam uiuificatrix esse caro hominis poterit: sed ut uere propriam eius factam, qui propter  nos filius hominis et factus est et uocatus. Eas autem uoces quas Saluator noster in Euangelio protulit, non in duabus subsistentiis aut personis omnino partimur. Non enim duplex est unus Christus et solus, quamuis ex duabus diuersisque rebus ad unitatem cognoscatur indiuiduam conuenisse: sicut homo quoque ex anima constans et corpore non duplex potius, sed unus est ex utroque. Humanas ergo et diuinas insuper uoces ab uno Christo dictas animaduertentes recte sentimus. Cum enim Deo dignissime [* 1Kb] loquitur de seipso: Qui me uidit, uidit et Patrem; et, Ego et Pater unum sumus, diuinam eius intelligimus ineffabilemque naturam, secundum quam unum est cum Patre suo, propter unam eamdemque substantiam, imago et character, splendorque glorie eius  existens. Cum uero humane nature mensuram nullatenus inhonorans Iudeos alloquitur, Nunc me queritis occidere hominem qui ueritatem uobis locutus sum, item non minus eum qui in similitudine et equalitate Patris est, Deum uerbum etiam in mensuris humanitatis eius agnoscimus. Si autem necessario creditur quod natura Deus existens factus sit caro, imo potius homo animatus anima rationali, que causa est ut in eius quilibet uocibus erubescat, si eas homine dignas effatus est? Quod si sermones homini congruentes abiicit, iuxta nos hominem fieri quis cegit? Cum uero se propter nos ad exinanitionem spontaneam misericorditer inclinaret, quam ob causam  dignos exinanitione sermones effugerit? Uni igitur persone cunctas eius in Euangelio uoces ascribimus, uni subsistentie, uerbi scilicet et incarnati, quia unus est Dominus iehsu Christus, ut scriptum est. Appellatum uero Apostolum et Pontificem confessionis nostre tanquam sacrificante Deo et Patri fidei nostre confessionem, quam a nobis ipsi et per ipsum Deo et Patri incessanter offertur [** 1Kb] . Iterum cum dicimus, qui ex Deo est secundum naturam Filius unigenitus, nec homini preter eum alteri sacerdotii nomen et officium deputamus. Factus est enim mediator Dei et hominum, et reconciliator ad pacem, semetipsum Deo et Patri pro nobis offerens in odorem suauitatis: ideoque sacrificium et oblationem noluisti; holocausta pro peccato non tibi  placuerunt, corpus autem perfecisti mihi; tunc dixi: Ecce uenio. In capite libri scriptum est de me, ut faciam uoluntatem tuam. Obtulit enim primum corpus non pro se, sed pro nobis in odorem suauitatis. Nam qua pro se oblatione uel sacrificiis indigeret ab omni peccato liber ut Deus existens? Quod si omnes peccauerunt et egent gloria Dei, secundum hoc quod sumus ad mutabilitatis excessum promptiores effecti, et peccatis egrotauit humana natura, ipse uero non ita: ideoque nos gloria eius euincimur, cur erit ultra iam dubium quod Agnus uerus propter nos et pro nobis sit immolatus? Qui dicit autem quia semetipsum tam pro se quam pro nobis obtulerit, nullatenus impietatis crimen effugiet, cum nichil prorsus iste deliquerit, nec ullum fecerit omnino peccatum. Qua igitur  egeret oblatione nullo suo excitante facinore, pro quo si esset satis admodum conuenienter offerret? De Spiritu quoque cum dicit, Ille me glorificauit, hoc rectissime sentientes quam Christum et Filium, non uelut alterius egentem gloria, confitemur a Spiritu sancto gloriam consecutum, quia spiritus eius nec melior nec superior illo est: sed quia mira opera faciens ad demonstrationem sue deitatis uirtute proprii spiritus utebatur, ab ipsa glorificari dicitur. Quemadmodum si quis de hominibus asseueret quod uirtus sua seu disciplina quemlibet unumquemque clarificet: quamuis enim in sua sit subsistentia spiritus, et eius intelligatur in persona proprietas iuxta id quod spiritus est et non filius, attamen alienus non est: ab illo enim Spiritus appellatus est ueritatis, et  ueritas Christus est, unde et ab isto similiter sicut ex Deo Patre procedit. Denique hic ipse Spiritus etiam per sanctorum manus apostolorum miracula gloriosa perficiens Dominum glorificauit Iesum Christum postquam ascendit in celum. Nam creditus est Christus natura Deus existens, per suum spiritum uirtutes efficiens, ideoque dicebat: De meo accipiet et annuntiabit uobis. Nequaquam uero participatione alterius idem Spiritus sapiens aut potens dicitur, quia per omnia perfectus est, et nullo prorsus indigens bono. Nam paterne uirtutis et sapientie, id est Filii spiritus creditur, et ideo ipsa re et subsistentia uirtus et sapientia comprobatur. Igitur quia Deum carni unitum  iuxta subsistentiam sancta uirgo corporaliter peperit, idcirco eam Dei genitricem esse profitemur, non quod uerbi natura existendi principium de carne sortita sit; erat enim in principio uerbum, et Deus erat uerbum, et uerbum erat apud Deum, et ipse est conditor seculorum, Patri ceternus, et uniuersitatis creator; sed quod superius diximus, iuxta subsistentiam sibimet uniens humanam naturam, natiuitatem sustinuerit ex ipsa uulua corporea, non quod eguerit necessario aut propter suam naturam, natiuitate ista, que est in extremis seculi facta temporibus, sed ut ipsas benediceret substantie nostre primitias. Et dum eum carni unitum mulier edidisset, illa que aduersus omne genus humanum maledictio fuerat prolata desineret, nec iam morti nostra corpora destinaret.  Illud quoque quod dictum est, In tristitia paries filios, ipse dissoluens, uerum esse monstraret quod prophete uoce predixerat: Absorpta est mors in uictoria, et iterum: Abstulit Deus omnem lacrymam ab omni facie; propter hanc etenim causam dicimus eum dispensatorie et ipsis benedixisse tunc nuptiis, cum in Canan Galilee cum sanctis uocatus apostolis adesse dignatus est. Hec sapere sumus edocti a sanctis apostolis et euangelistis, et ab omni Scriptura diuinitus inspirata, nec non et a beatis Patrum confessionibus ueritate subnixis. His omnibus etiam tuam religionem concordare, et preter aliquem dolum uel fictionem consentire conuenit; que uero religio tua anathematizare necesse est, huic epistole nostre subiecta sunt: quod si minime, eisdem subiectis  sententiam consequeris.

I. Si quis non confitetur Deum esse ueraciter Emmanuel, et propter hoc ipsum Dei Genitricem sanctam uirginem , anathema sit.

II. Si quis non confitetur carne substantialiter unum esse uerbum Patris, unum quoque esse Christum cum propria carne, et eumdem ipsum sine dubio Deum simul et hominem, anathema sit.

III. Si quis in uno Christo diuidit substantias post unitionem sola eas societate coniungens ea que secundum dignitatem est, uel etiam auctoritatem, aut potestatem, et non magis conuentu ad unitatem naturalem, anathema sit.

 Iu. Si quis duabus personis uel subsistentiis decernat eas uoces que tam in euangelicis quam apostolicis litteris continentur, uel etiam eas que de Christo a sanctis dicuntur, uel ab ipso Christo de se ipso, et aliquas quidem ex his tanquam homini preter Dei uerbum specialiter intelligat, applicandas crediderit, aliquas uero tanquam Deo dignas soli uerbo Dei Patris deputauerit, anathema sit.

 u. Si quis audet dicere Christum hominem , id est hominem Deo utentem se asportantem , et non Deum esse ueraciter dixerit, tanquam unicum filium per naturam, secundum quod uerbum caro factum est, participauerit nobis similiter carne et sanguine, anathema sit.

uI. Si quis dicit Deum uel Dominum esse Christi Dei Patris uerbum, et non magis eumdem ipsum confitetur Deum et hominem simul, propter quod uerbum caro factum est, secundum Scripturas, anathema sit.

uII. Si quis dicit tanquam in hominem Iesum Deum uerbum fuisse operatum, et Unigeniti dignitatem, tanquam alteri preter ipsum existenti, tribuit, anathema sit.

 uIII. Si quis audet dicere assumptum hominem coadorari cum Deo uerbo oportere, et connuncupari Deum, tanquam alterum cum altero , et non magis una reuerentia ueneratur Emmanuel, unamque ei glorificationem dependit, iuxta quod uerbum caro factum est, anathema sit.

IX. Si quis unum Dominum Iesum Christum glorificatum dicit a Spiritu sancto, tanquam ab aliena uirtute, qua per eum uteretur, et ab eo acceperit efficaciam contra immundos spiritus, et per eum implesse diuina signa, et non magis eius proprium esse spiritum dicat sicut et Patris, per quem signa operatus est, anathema sit.

X. Pontificem et Apostolum confessionis nostre  factum esse Christum diuina Scriptura commemorat. Obtulit enim semetipsum pro nobis Deo Patri in odorem suauitatis: si quis ergo Pontificem et Apostolum nostrum alium dixerit esse factum, preterquam ipsum Deum Dei uerbum, quando factum est caro, et secundum nos homo, sed quasi alterum preter ipsum specialiter hominem ex muliere; et si quis dicit quia pro se obtulit seipsum oblationem, et non magis pro nobis solis , anathema sit.

XI. Si quis non confitetur carnem Domini uiuificatricem esse tanquam propriam ipsius Dei uerbi, sed quasi alterius cuiuspiam preter ipsum, coniuncti quidem secundum dignitatem, aut secundum quod solam diuinam inhabitationem habuerit: et non potius  ut dixerimus uiuificatricem esse, quia facta est propria uerbi Dei, cui omnia uiuificare possibile est, anathema sit.

XII. Si quis non confitetur Deum uerbum carne passum esse, et carne crucifixum, et mortem carne gustasse, factumque primogenitum ex mortuis, secundum quod est et uita, et uiuificator ut Deus, anathema sit.





DIONYSII EXIGUI EPISTOLAE DUAE DE RATIONE PASCHAE. 



EPISTOLA PRIMA. SCRIPTA ANNO CHRISTI 525, PROBO CONSULE, INDICTIONE 3.


Domino beatissimo, et nimium desideratissimo Patri Petronio episcopo, Dionysius Exiguus.

Paschalis festi rationem, quam multorum diu frequenter a nobis exposcit instantia, nunc adiuti precibus uestris explicare curauimus: sequentes per omnia uenerabilium trecentorum et octodecim pontificum, qui apud Niceam ciuitatem Bithynie contra uesaniam Arii conuenerunt, etiam rei huius absolutam ueramque sententiam: qui quartasdecimas lunas paschalis obseruantie per nouemdecim annorum redeuntem semper in se circulum stabiles immotasque fixerunt: que cunctis seculis eodem quo  repetuntur  exordio sine uarietatis labuntur excursu. Hanc autem regulam prefati circuli non tam peritia singulari quam sancti Spiritus illustratione sanxerunt, et uelut anchoram firmam et stabilem huic rationi lunaris dimensionis apposuisse cernuntur: quam postmodum nonnulli uel arrogantia despicientes, uel transgredientes inscientia, Iudaicis inducti fabulis, diuersam atque contrariam formam festiuitatis unice tradiderunt. Et quia sine fundamenti soliditate non potest structura ulla consistere, longe aliter in quibusdam annis dominicum Pascha et lune computum prefigere maluerunt, inordinatos circulos ordinantes : qui non solum nullam recursus stabilitatem, uerum etiam cursum preferunt errore notabilem.

 Sed Alexandrine urbis archiepiscopus beatus Athanasius, qui etiam ipse  Niceno concilio tunc sancti Alexandri pontificis diaconus, et in omnibus adiutor interfuit; et deinceps uenerabilis Theophilus, et Cyrillus, ab hac synodi ueneranda constitutione minime desciuerunt. Imo potius eumdem decemnouennalem circulum, qui Enneacaideceterida Greco uocabulo nuncupatur, sollicite retinentes, paschalem cursum nullis diuersitatibus interpolasse monstrantur. Papa denique Theophilus centum annorum cursum Theodosio seniori principi dedicans, et sanctus Cyrillus cyclum temporum nonaginta et quinque annorum componens, hanc sancti concilii traditionem ad obseruandas quartasdecimas lunas paschales per omnia seruauerunt. Et quia studiosis,  et querentibus scire quod uerum est, debet eiusdem circuli regula fixius inherere, hanc post prefationem nostram credidimus ascribendam. Nonaginta quinque autem annorum hunc cyclum studio quo ualuimus expedire contendimus: ultimum eiusdem beati Cyrilli, id est quintum circulum, quia sex adhuc ex eo anni supererant, in nostro hoc opere preferentes: ac deinde quinque alios iuxta normam  eiusdem pontificis, imo potius sepe dicti Niceni concilii, nos ordinasse profitemur.

Quia uero sanctus Cyrillus primum cyclum ab anno Diocletiani centesimo quinquagesimo tertio cepit, et ultimum in ducentesimo quadragesimo septimo terminauit; nos a ducentesimo quadragesimo octauo anno eiusdem tyranni potius quam principis inchoantes, noluimus circulis nostris memoriam impii et persecutoris innectere; sed magis elegimus ab Incarnatione Domini nostri Iesu Christi annorum tempora prenotare: quatenus exordium spei nostre notius nobis existeret, et causa reparationis humane, id est passio Redemptoris nostri, euidentius eluceret.

Hoc preterea lectorem putauimus admonendum,  quod circulus iste nonaginta et quinque annorum quem fecimus, cum finito tempore in idipsum reuerti ceperit, non per omnia propositam teneat firmitatem. Nam licet anni Domini nostri Iesu Christi ordinem suum continuata serie custodiant, et indictiones per annos quindecim solita reuolutione decurrant, epactas etiam, quas Greci uocant, id est adiectiones annuas lunares undecim, que triginta dierum fine in se redeunt, fixis regulis inuenias adnotatas, decemnouennalem quoque recursum, et paschales quartasdecimas lunas easdem omnium euorum reuolutione reperias: tamen tenorem similem constantie nequeunt custodire concurrentes dies hebdomadum, et dies Pasche Domini, luraque ipsius diei Dominici. Concurrentium autem hebdomadum   ratio, que de solis cursu prouenit, septeno  annorum iugi circuitu terminatur. In quo per annos singulos unum numerare curabis; in eo tantummodo anno in quo bissextus fuerit, duos adiicies; que causa etiam facit ut non per omnia circulus iste nonaginta quinque annorum suo recursui concordari uideatur. Nam cum in ceteris annis non dissentiat, in illis solis in quibus se bissextus interserit, Pascha dominicum cum sua luna uario modo rationis occurrit. Sed hi qui ordine fixo per omnia decurrunt tempora, mobilium casuum sua stabili circuitione sine ulla possunt difficultate dirigere. Et ideo post expletionem nonaginta quinque annorum, cum harum rerum diligens ad exordium redire uoluerit, non ad quintum cyclum  sancti Cyrilli, quem nobis necessario proposuimus, sed ad nostrum primum uigilanter excurrat; et ordine, quo diximus, per eos qui firmum cursum retinent, eorum progressum, qui uidentur titubare, sustentet.

Illud quoque non minori cura notandum esse censuimus, ne in primi mensis agnitione fallamur. Hinc enim pene cunctus error discrepantie paschalis exoritur,  dum temporis initium ignoratur. Nam cum Dominus omnipotens hanc sacratissimam solemnitatem celebrandam filiis Isrel, qui ex Aegyptia seruitute liberabantur, indiceret, ait in libro Exodi ad Moysen et Aaron in terra Aegypti: Mensis iste principium mensium, primus erit in mensibus anni . Itemque ibidem: Primo, inquit, mense, decimo quarto die mensis ad uesperum comedetis azyma, usque ad uigesimum primum eiusdem ad uesperum . In Deuteronomio quoque idem legislator Moyses ita populum de hac re commonet dicens: Obserua mensem nouerum frugum, et uerni primum temporis, ut facias Pascha Domino Deo tuo, quoniam in isto mense eduxit te Dominus Deus tuus de Aegypto noctu . Tanta hac auctoritate  diuina claruit, primo mense, decimo quarto die ad uesperum, usque ad uigesimum primum, festiuitatem paschalem debere celebrari. Sed quia mensis hic unde sumat exordium, uel ubi terminetur, euidenter ibi non legitur, prefati trecenti et octodecim pontifices, antiqui moris obseruantiam, et exinde a sancto Moyse traditam, sicut in septimo libro Ecclesiastice refertur Historie, solertius inuestigantes, ab octauo idus Martii, usque in diem nonarum Aprilium, natam lunam facere dixerunt primi mensis exordium: et a duodecimo die calendarum Aprilium usque in decimum quartum calendas Maias lunam decimam quartam solertius inquirendam. Que quia cum solis cursu non equaliter uoluitur, tantorum dierum spatiis occursum uernalis equinoctii consequatur: qui a duodecimo  calendarum Aprilium die, cunctorum Orientalium sententiis, et maxime Aegyptiorum, qui calculationis pre omnibus gnari sunt, specialiter adnotatur. In quo etiam, si luna decima quarta sabbato contigerit , sequenti die dominico, id est undecimo calendas Aprilis, luna decima quinta, celebrandum Pascha, eadem sancta synodus sine ambiguitate firmauit. Hoc modis omnibus admonens, ut ante duodecimum calendas Aprilis lunam decimam quartam paschalis festi nullus inquireret; quam non primi mensis, sed ultimi esse constaret.

Sed nec hoc pretereundum esse putauimus, quod nimis errant qui lunam peragere cursum sui circuli triginta dierum spatiis estimantes, duodecim lunares  menses in trecentis sexaginta diebus annumerant; quibus etiam quinque dies adiiciunt, quos intercalares appellauit antiquitas, ut solarem annum adimplere uideantur. Cum diligens inquisitio ueritatis ostenderit in duobus lune circulis non sexaginta dies, sed quinquaginta nouem debere numerari. Ac per hoc in duodecim lunaribus mensibus trecentorum quinquaginta quatuor dierum summam colligi; cui epactas Aegyptii annuas, id est undecim dies, accommodant: ut ita demum lunaris emensio  rationi solis adequetur. Quod uerissimum esse atque certissimum suprascriptorum Patrum  sententia comprobatur: qui, iuxta hanc Aegyptiorum calculationem, quartas decimas lunas paschalis obseruantie tradiderunt. Sed nonnulli tante subtilitatis, siue potius sanctionis ignari, dum alia supputationis argumenta perquirunt, a ueritatis tramite recedunt. Unde plerumque contingit, ut quando sepe dicti Patres decimam quartam lunam ponunt, eam isti decimam quintam suspicentur; et que uigesima prima est, uigesimam secundam esse pronuntient. Sed nobis, quibus amor et cura est Christiane religionis, nulla prorsus oportet ratione discedere; sed prefixam ab his paschalem regulam sincerissima conuenit obseruatione seruare.

Quanta uero in Ecclesiis toto terrarum orbe diffusis horum Patrum nitamur auctoritate, non labor  est ostendere: cum secundum concilium apud Niceam post tempora non longa conueniens [a 1Kb] , eorum primitus definitionem, quam de paschali ratione protulerant, nullo modo uiolandam esse censuerit. Denique in sanctis canonibus, sub titulo septuagesimo nono, qui est primus ipsius Antiocheni concilii, his uerbis inuenitur expressum: Omnes qui ausi fuerint dissoluere definitionem sancti et magni concilii quod apud Niceam congregatum est, sub presentia piissimi et uenerandi principis Constantini, de salutifera solemnitate paschali, excommunicandos, et de Ecclesia pellendos esse censemus; si tamen contentiosi, aduersus ea que bene sunt decreta, perstiterint. Et hec quidem de laicis dicta sint. Si quis autem eorum qui presunt Ecclesie, aut episcopus, aut presbyter, aut  diaconus, post hanc definitionem tentauerit ad subuersionem populorum, et Ecclesiarum perturbationem, seorsim colligere, et cum Iudeis Pascha celebrare; sancta synodus hunc alienum iam hinc ab Ecclesia indicauit, quod non solum sibi, sed plurimis causa corruptionis ac perturbationis exstiterit. Nec solum a ministerio tales remouet, sed etiam illi qui post damnationem huiusmodi communicare tentauerint, damnati sunt, omni quoque extrinsecus honore priuati, quem sancta regula, et sacerdotium Dei promeruit. His non dissimilia uenerabilis papa Leo sedis apostolice presul pronuntiat, dicens: Contra statuta canonum paternorum, que ante longissime etatis annos in urbe Nicea spiritalibus sunt fundata decretis, nichil cuiquam audere conceditur: ita ut si quis diuersum quid uelit  decernere, se potius minuat, quam illa corrumpat. Que si, ut oportet, a cunctis pontificibus intemerata seruentur, per uniuersas Ecclesias pax erit, et firma concordia. Et iterum: In omnibus, inquit, ecclesiasticis causis, his legibus obsequimur, quas ad pacificam obseruantiam omnium sacerdotum per trecentos octodecim antistites Spiritus sanctus instituit: ita ut etiamsi multo plures aliud, quam illi statuere, decernant, in nulla reuerentia sit habendum, quidquid fuerit a predictorum constitutione diuersum.

Sufficienter, ut putamus, cunctis indicitur, ne deinceps aliter quam a sanctis constitutum est Patribus,  sacratissimum Pascha celebretur. Quod si testimonia tantorum sacerdotum forsitan quis obstinata mente despexerit, etiam in historia ecclesiastica paria breuiter intimata reperiet; multorumque relatione pontificum, et maxime beati Athanasii, cuius supra meminimus, hec eadem uulgata cognoscet. Idipsum uero epistola sancti Proterii Alexandrine urbis episcopi ad eumdem papam Leonem pro hac eadem paschali questione directa, testatur: quam ante hos annos transferentes e Greco, huic operi adnectendam esse perspeximus : nec non et argumenta Aegyptiorum sagacitate quesita subdidimus; quibus, si forsitan ignorentur, paschales tituli possint facile reperiri: id est, quotus sit annus ab Incarnatione Domini, et quota sit indictio; quotus  etiam lunaris circulus, siue decemnouennalis existat; ceterique simili  supputationis compendio requirantur. Orantem pro nobis beatitudinem uestram diuina gratia custodire dignetur.



EPISTOLA II. SCRIPTA ANNO CHRISTI uULGARI 526.

Dominis a me plurimum uenerandis Bonifacio primicerio notariorum, et Bono secundicerio, Dionysius Exiguus salutem.

Obseruantie  paschalis regulam, diu sancto ac uenerabili Petronio episcopo commonente, tandem stylo commendare compulsus, omnem deinceps diuersitatis oppugnationem sublatam  fore credideram; maxime quod sanctorum trecentorum octodecim antistitum qui apud Niceam conuenerant, auctoritatem totis nisibus insinuare curaueram: qui in ipso concilio uenerando decemnouennalem cyclum regulariter affigentes, quartas decimas lunas paschalis obseruantie per omnia tempora legi sue reuolutionis immobiles adnotauerunt. Sed quoniam sanctitas uestra, orta rei huius questione, de archiuo Romane Ecclesie Paschasini uenerabilis episcopi scripta, quem constat pro persona beatissimi pape Leonis sancto Chalcedonensi presedisse concilio, ad eumdem papam per idem tempus directa nunc protulit, que sanctis Patribus euidenti ratione consentiunt, huic presenti indidimus operi: ut huius etiam uiri testimonio niteremur, qui manifesto  miraculo uenerabilium pontificum paschalia decreta confirmat. Quod uero in scriptis ipsis communium annorum et embolismorum mentio facta est, et a nonnullis hec ratio, que ex Hebreorum, ut fertur, traditione descendit, magnopere queritur, scire uolentibus, utrum huic paterna regula  consonare uideatur; necessarium duximus, et hanc notitiam, ne probetur in aliquo dissidere, coacta breuitate digerere.

Nouerimus itaque, quia idem decemnouennalis cyclus per ogdoadem et hendecadem semper in se reuoluitur. Octo namque et undecim ipse numerus explicatur. Ogdoas ergo, que incipit a primo decemnouennali cyclo, qui est lunaris decimus septimus, hac ratione peragitur, ut annos primum et secundum,  communes, id est minores habeat, tertium embolismum, id est maiorem; annum quartum et quintum item communes, sextum embolismum; septimum communem, octauum embolismum. Ac per hoc ogdoadis communes anni quinque, et tres embolismi iugiter ascribuntur. Communis autem annus duodecim lunares menses colligit, qui dies trecentos quinquaginta quatuor efficiunt. Embolismus autem annus, et lunas tredecim, et dies trecentos octoginta quatuor habere monstratur. Item hendecas hac lege discurrit. Incipit nono anno cycli decemnouennalis, qui est lunaris sextus: cuius primus et secundus annus communis est, tertius embolismus; quartus et quintus communis, sextus embolismus; septimus et octauus communis; nonus embolismus; decimus communis,  undecimus embolismus: sicque hendecas communibus annis septem, embolismis quatuor terminatur. Embolismorum autem ista ratio probatur existere, quia annorum communium uidetur damna supplere: quatenus ad solare tempus lunaris exequetur excursio. Quamuis enim anni solaris circulum per singulos menses luna circumeat, tamen eius perfectionem duodecim suis mensibus implere non preualet. Denique in annis communibus ad rationem solaris anni undecim dies lune deesse cernuntur. In embolismis uero nouemdecim diebus eumdem annum uidetur solarem luna transcendere. Quapropter ogdoadis et hendecadis annos, iuxta prefati circuli ordinem, in medium proferamus; et liquido probabimus, per octo annos et undecim, lune cursum cum  sole contendere: quando tot dies illa colligat quot ille cucurrerit.

In ogdoade diximus quinque annos esse communes, tres embolismos. Quinquies ergo trecenteni quinquageni quaterni, fiunt mille septingenti septuaginta; et ter trecenteni octogeni quaterni, mille centum quinquaginta duo, ac per hoc simul fiunt bis mille nongenti uiginti duo. Similiter octo anni solares, si in summam redigantur, id est octies trecenti sexageni quini, et quadrans, faciunt simul bis mille nongentos uiginti duos. Simili modo et hendecadis annos, qui sunt communes septem, et quatuor embolismi, si in summam ea qua diximus supputatione congesseris, tantumdem pene reperies, quantum undecim solares anni conficiunt; hoc est, quater mille  quatuordecim. Hec est ergo embolismorum, sicut prediximus, ratio, ut incrementis suis communium annorum detrimenta compensent.

Sed iam pulcherrimam uobis atque preclaram collectionem ipsius cycli decemnouennalis ostendam, per quam omnem deinceps ambiguitatem, si qua mota fuerit, auferatis; nec sit ita quis nimio stupore perculsus, qui demonstrata sibi ueritatis luce non gaudeat, et ignorantie relictis tenebris, tante rationi protinus non acquiescat. A decima quinta luna paschalis festi, anni, uerbi gratia, precedentis, usque ad decimam quartam sequentis, quod querimus, si communis annus est, trecentos quinquaginta quatuor dies habebit; si embolismus, trecentos octoginta quatuor. Quod si dies unus plus minusue contigerit,  euidens error est. Excepto uidelicet anno primo sepe dicti decemnouennalis cycli, quem a decima quarta luna Pasche ultimi, id est noni decimi anni, usque ad decimam quartam eiusdem primi numerare curamus . Propter quod idem ultimus epactas, id est adiectiones lunares, octodenas tunc retinens, primo anno, non undecim, ut ceteris annis fieri solet, sed duodecim dies accommodat. Et quia triginta dierum fine uoluuntur, nulla epacta in principio ipsius cycli ponitur; secundus autem annus epactas undecim suscipit: et ideo, sicut diximus, a decima quinta luna Pasche primi cycli usque ad finem eius, in communibus et embolismis annis prefixos dies nos inuenire, non dubium est. Quod si aliter aliquando calculantium imperitia fuerit fortassis expositum, hac obseruantia ratiocinationis eorum falsitas  arguetur.

Atque ut hoc manifestius possit intelligi, presentis anni monstremus exemplo. Indictio quippe quarta est, et lunaris circulus undecimus; decemnouennalis cyclus decimus quartus. Et quoniam hendecadis sextus annus est, eum embolismum esse necesse est. A decima quinta itaque luna preteriti festi, usque ad decimam quartam presentis, quot sunt dies diligentius inquiramus: et inueniemus procul dubio, quando Pascha celebrare debeamus. Transacto anno per indictionem tertiam in Pascha lunam decimam quartam nono calendarum Aprilium die, id est uigesimo quarto mensis Martii fuisse, quis dubitet, qui curam huius rei habere quantulumcunque cognoscitur?  Et ideo ab octauo calendarum Aprilium die numerandi sumamus exordium; habemus Martii dies septem, Aprilis triginta, Maii triginta et unum, Iunii triginta, Iulii triginta et unum, Augusti triginta et unum, Septembris triginta, Octobris triginta et unum, Nouembris triginta, Decembris triginta et unum, Ianuarii triginta et unum, Februarii uiginti octo, Martii triginta et unum, Aprilis duodecim dies, quod est pridie idus Aprilis. Fiunt simul trecenti octoginta quatuor. Quod si, iuxta eorum diffinitionem, [a 1Kb] qui lunam aliter quam se ueritas habet computant, decimam quartam non pridie iduum Aprilium, sed tertio iduum demus occurrere; trecentos octoginta tres dies imminuto numero colligemus; quod nullo fieri pacto conceditur. Et ita semper quotiens dubitatio  talis occurrerit, a decima quinta luna transacte festiuitatis, usque in decimam quartam Pasche, quod querimus, dies sollicite computemus. Et si communis annus est, trecentos quinquaginta quatuor dies; si embolismus est, trecentos octoginta quatuor inueniemus: nec inequalitas  prorsus eueniet: quia regula cycli huius hac ratione subsistit, cuius enucleatam formulam subiecta descriptione pandemus.

Anno decemnouennali primo, lunari decimo septimo, a decimo quinto calendas Maii usque nonas Aprilis,  quia communis annus est, sunt dies trecenti quinquaginta quatuor.

Anno decemnouennali secundo, lunari decimo octauo, ab octauo idus Aprilis usque in octauum calendas Aprilis, quia communis est, sunt dies trecenti quinquaginta quatuor.

Anno decemnouennali tertio, lunari decimo nono, a septimo calendas Aprilis usque in idus Aprilis, quia embolismus est, fiunt dies trecenti octoginta quatuor.

Anno decemnouennali quarto, lunari primo, a decimo octauo calendas Maii usque in quartum nonas Aprilis, quia communis est, fiunt dies trecenti quinquaginta quatuor.

Anno decemnouennali quinto, lunari secundo, a  tertio nonas Aprilis usque in undecimum calendas Aprilis, quia communis est, fiunt dies trecenti quinquaginta quatuor.

Anno decemnouennali sexto, lunari tertio, a decimo calendas Aprilis usque in quartum idus Aprilis, quia embolismus est, fiunt dies trecenti octoginta quatuor.

Anno decemnouennali septimo, lunari quarto, a tertio idus Aprilis usque in tertium calendas Aprilis, quia communis est, fiunt dies trecenti quinquaginta quatuor.

Anno decemnouennali octauo, lunari quinto, a pridie calendas Aprilis usque in decimum quartum calendas Maii, quia embolismus est, fiunt dies trecenti octoginta quatuor.

 Anno decemnouennali nono, lunari sexto, a decimo tertio calendas Maii usque in septimum idus Aprilis, quia communis est, fiunt dies trecenti quinquaginta quatuor.

Anno decemnouennali decimo, lunari septimo, a sexto idus Aprilis usque in sextum calendas Aprilis, quia communis est, fiunt dies trecenti quinquaginta quatuor.

Anno decemnouennali undecimo, lunari octauo, a quinto calendas Aprilis usque in decimum septimum calendas Maii, quia embolismus est, fiunt dies trecenti octoginta quatuor.

Anno decemnouennali duodecimo, lunari nono, a decimo sexto calendas Maii usque in pridie nonas Aprilis, quia communis est, fiunt dies trecenti quinquaginta  quatuor.

Anno decemnouennali decimo tertio, lunari decimo, a nonis Aprilis usque in nonum calendas Aprilis, quia communis est, fiunt dies trecenti quinquaginta quatuor.

Anno decemnouennali decimo quarto, lunari undecimo, ab octauo calendas Aprilis usque in secundum idus Aprilis, quia embolismus est, fiunt dies trecenti octoginta quatuor.

Anno decemnouennali decimo quinto, lunari duodecimo, ab idibus Aprilis usque in calendas Aprilis,  quia communis est, hunt dies trecenti quinquaginta quatuor.

Anno decemnouennali decimo sexto, lunari decimo tertio, a quarto nonas Aprilis usque in duodecimum calendas Aprilis, quia communis est, fiunt dies trecenti quinquaginta quatuor.

Anno decemnouennali decimo septimo, lunari decimo quarto, ab undecimo calendas Aprilis usque in quintum idus Aprilis, quia embolismus est, fiunt dies  trecenti octoginta quatuor.

Anno decemnouennali decimo octauo, lunari decimo quinto, a quarto idus Aprilis usque in quartum calendas Aprilis, quia communis est, fiunt dies trecenti quinquaginta quatuor.

Anno decemnouennali decimo nono, lunari decimo sexto, a tertio calendas Aprilis usque in decimum quintum calendas Maii, quia embolismus est, fiunt dies trecenti octoginta quatuor.



[CODEX CANONUM.]





PRAEFATIO CHRISTOPH. IUSTELLI IN CODICEM CANONUM ECCLESIAE UNIuERSAE.

 Ecclesia Christiana primitiua duplici iure olim regebatur, diuino et canonico. At diuinum quidem ius, codice sacre Scripture; canonicum uero, Codice Canonum continetur. Itaque in conciliis, illi duo codices in medio consessus poni solebant, ut ex eorum iure episcopi inter se dogmata pietatis explorarent, obortas hereses refutarent, et controuersias ad disciplinam ecclesiasticam, sacramque pertinentes dirimerent. Hunc morem indicant acta concilii Chalcedonensis, ubi passim hec uerba reperiuntur, , anteposito in medio sacrosancto et uenerabili Euangelio. Et Cyrillus Alexandrinus, in Apologetico ad Theodosium imp. de concilio Ephesino loquens: , ,  , , . Sancta synodus Christum consessorem, et uelut caput, constituit: uenerandum enim Euangelium, in sancto throno collocatum erat, sacerdotibus insonans: Iustum iudicium iudicate. Et epistola synodica concilii Aquileiensis, proposite in medio diuine Scripture .

Codicis uero Canonum ipsa quoque synodus Chalcedonensis meminit, atque ex eo citat  canones 83, 84, 95 et 96 , eorumque iure de controuersiis ecclesiasticis pronuntiat. Et epistola synodica episcoporum prouincie Pisidie Asiane dieceses ad Leonem imp.   citat canonem 83, qui quartus est Antiocheni concilii. Et Dionysius Exiguus epistola paschali 1 ad Petronium episcopum, canonem citat 79 , qui primus est eiusdem synodi Antiochene. Et epistola ad Stephanum Salonitanum episcopum, quam sue ueteris illius Codicis Canonum Latine interpretationi prefixit, canones a Niceno concilio I ad Constantinopolitanum I, hoc est, a primo capite usque ad centesimum sexagesimum quintum enumerat, sicut, ut ipse ait, in Greca auctoritate, conciliorum ordine et numerorum serie digesti erant. Ad hec respexisse uidetur Leo I pontifex, et synodus Romana epistola ad Theodosium imp. pro Flauiano patriarcha CP. scripta , qua petit ut iuberet generalem synodum intra Italiam celebrari: quod, post appellationem  interpositam, necessario postulari canonum Nicenorum decreta testarentur, queque subterannexa erant: ubi subterannexorum uoce intelligi par est canones conciliorum qui a Niceno ad Constantinopolitanum, numerorum serie in unum collecti, in ueteri Codice Canonum reperiuntur. Et uigilius epistola ad Rusticum et Sebastianum diaconos Ecclesie Romane, ex eo Codice canonem citat in concilio Chalcedonensi probatum atque lectum, qui in Antiochena synodo quintus numero consignatus reperitur. Unde apparet primitiue Ecclesie Patres, in illo ueteri Codice Canonum componendo, iuxta quem de rebus sacris iudicia habebantur, singula consequentia concilia certo ordine disposuisse, certaque ac continua serie, nec interrupta numerorum connexione canones  illorum numerasse, ne quid huic Codici detrahi aut addi posset: quem et ideo Patres Ephesini et Chalcedonenses, aliique ecclesiastici scriptores et , , et , seriem et consequentiam canonum, consequentiam ecclesiasticam, et consequentiam numerorum, passim uocant. Unde et in actis conciliorum uox et pro eadem sumitur. Preponebantur autem uiginti canones concilii Niceni, , propter auctoritatem et dignitatis prerogatiuam magni illius concilii, quod primum ecumenicum Ecclesia Christiana celebrauit; prefixo etiam illius nomine, ut quidam existimant, quod in ceteris qui subiecti seu subterannexi erant obseruatum non fuit: atque inde factum  uidetur, lapsu temporis, ut sub nomine concilii Niceni laudarentur omnes. Quod apud Gregorium Turonensem episcopum obseruare licet , ubi ex canonum Nicenorum decretis canonem citat, qui 14 est Gangrensis concilii: Canonum, inquit, Nicenorum decreta relegi, in quibus continetur: »Quia si qua reliquerit uirum, et torum quo bene uixit, spreuerit;« et sequebantur canones 25 concilii Ancyrani, et Neocesariensis 14  et qui postmodum constituti sunt, Gangrensis 21, Antiocheni 25 , Laodicensis 59, et Constantinopolitani I quatuor  , qui quidem collecti, secundum Dionysium Exiguum, 154 canones efficiunt. Ex quibus canonibus ab initio compositum erat corpus illius Codicis antiqui quem in actis synodi Chalcedonensis citari, atque ante eam uim canonum uniuersalem iam habuisse compertum est: cui postea adiecti sunt concilii Ephesini III ecumenici octo canones forte a Stephano episcopo Ephesino, cuius exstat canonum collectio nondum edita, que omnino conuenit cum ueteri Codice Ecclesie uniuerse, canonesque conciliorum Niceni, Ancyrani, Neocesariensis, Gangrensis, Antiocheni, Laodicensis et Constantinopolitani, eadem serie et ordine exhibet, quibus ipse Ephesinos addidit. Hec uero in Bibliotheca Palatina, apud heredes Gelharti Ermenhorstii Hamburgi asseruatur, a  quibus hucusque nancisci non potuimus. Postea, Chalcedonensis concilii quarti ecumenici canones 29 ab alio collectore additi sunt. Hec autem quinque concilia, licet particularia sint, auctoritatem tamen ecumenicorum adepta sunt, quandoquidem Patres quatuor priorum conciliorum illa probarunt, suaque fecerunt: atque ab uniuersa cum Orientis, tum Occidentis Ecclesia unanimiter approbata et confirmata sunt, et in Codice Canonum Ecclesie uniuerse recepta fuerunt, et inserta tali ordine et numerorum serie, ut unum et idem corpus constituerent, cui uim et auctoritatem canonici iuris uniuersalis concilium Chalcedonense dedit canone 1, his uerbis: : Canones qui  a sanctis Patribus in unaquaque synodo hucusque constituti sunt, obseruari equum censuimus. Et postea Iustinianus imp. nouel. 131, de Canonibus ecclesiasticis, , , , , , , : Sancimus uim legum obtinere ecclesiasticos canones, qui a sanctis quatuor conciliis constituti sunt, et confirmati, hoc est Niceno, Constantinopolitano, Ephesino, et Chalcedonensi. Ubi confirmatorum uoce intelligi par est canones conciliorum diecesen predictorum Ancyrani, Neocesariensis, Gangrensis, Antiocheni, et Laodicensis, qui toto orbe recepti, et ab ipsis quatuor prioribus conciliis ecumenicis probati et confirmati, in Codice Canonum  Ecclesie uniuerse continebantur, ut diserte Theodorus Balsamo ad Nomocanonem Photii tit. 1, cap. 2, adnotauit his uerbis: () , () , , : Nota presentem nouellam, que dicit, tanquam leges seruari oportere, non solum qui a sanctis  synodis editi sunt canones, sed eos etiam qui ab his confirmati sunt, seu canones synodorum localium. Concilium etiam Constantinopolitanum III, in Trullo habitum anno 707, sub Iustiniano II, antiquum illum Codicem Ecclesie uniuerse confirmauit canone 11, enumeratis conciliis quibus  constabat, hoc est quatuor primis ecumenicis, et quinque particularibus, seruato etiam ordine temporis a Nicena synodo ad Chalcedonensem, additis canonibus apostolicis 85, Sardicensibus et Carthaginensibus, Trullensibus etiam, Grecorumque Patrum epistolis canonicis antea non receptis, nec a conciliis ecumenicis, nec ab impp. confirmatis: ubi Balsamo per hunc canonem, localium quoque synodorum confirmationem factam , adnotauit. Quibus postea adiecti sunt canones concilii Niceni II, ac tandem ex iis omnibus tam canonibus quam Patrum decretis a Nicena prima synodo ad Nicenam II compositus est Codex Canonum Ecclesie Orientalis ,  e Bibl. canonicorum D. Hilarii Pictauiensis a uiro cl. Ioanne Tillio Parisiis Grece primum editus, et postea ab Elia Ehingero ex Biblioth. Augustana Witeberge anno 1614, cui Zonaras et Balsamo suas interpretationes addiderunt, que antehac in lucem prodierunt.

Prima igitur et omnium uetustissima est canonum ecclesiasticorum collectio, que CODEX CANONUM ECCLESIAE UNIuERSAE recte nuncupatur, quia eo, ueluti iure communi et uniuersali, Ecclesia primitiua tam in Oriente quam in Occidente olim usa est in diiudicandis sacris controuersiis; postea uero ab antiquo illo Codice, ueluti certo atque communi Ecclesie uniuerse auctoritate probato, ueteris iurisprudentie ecclesiastice corpore, ius omne canonicum, tam Grecorum quam Latinorum, per omnes totius orbis  Grecorum quam Latinorum, per omnes totius orbis Christiani dieceses ac prouincias deriuatum est.

Sunt et alie antique et recentiores collectiones seu breuiationes canonum, nomocanones etiam, seu canonum et legum concordantium collationes, que omnes canonum sententias sub certis quibusdam titulis comprehenderunt, Ioannis scilicet Scholastici, Photii et Arsenii patriarcharum CP., Alexii Aristini, Simeonis Logothete, et Constantini Harmenopuli, aliorumque collectorum Grecorum, post Chalcedonense concilium, et Iustiniani imp. tempora, priuato tantum consilio conscripte, nullaque publica auctoritate probate, nec a conciliis ecumenicis, nec ab impp. confirmate; que et ideo nullam uim habent iuris canonici uniuersalis, sed tamen ad interpretationem et faciliorem instructionem canonum sunt  ualde utiles et necessarie.

Quod autem ad Ecclesiam Occidentalem attinet, certum est, in toto orbe Occidentali, et Latine lingue diecesibus et prouinciis, eam quoque  in iudiciis ecclesiasticis, priscis canonibus ueteri Codice Ecclesie uniuerse comprehensis usam fuisse. Id testantur acta conciliorum et decreta pontificum, ubi passim codicis et corporis canonum, et antiquorum canonum, et canonum Orientalium mentio, quo nomine Codex Ecclesie uniuerse sine dubio intelligitur. Horum autem canonum Grecorum uarie diuerseque occurrunt Latine interpretationes. Atque antiqua illa est qua usi sunt Latini conciliorum collectores, sub nomine Isidori Mercatoris, et cum  Dionysiana interpretatione coniunxerunt, eiusque antique uersionis plura exemplaria exstant in bibliothecis. Sed antiquior altera, nondum edita, cuius peruetustum exemplar ms. penes nos habemus, litteris maiusculis exaratum, quod eui sui notam indicat. Dionysii uero Exigui Latina interpretatio  ut purior et elegantior ceteris prelata est; que quidem seriem et ordinem conciliorum, canonumque consequentiam ac numerorum connexionem retinuit, que erat in Greco exemplari quo ipse usus est, a Niceno scilicet concilio primo ecumenico, ad Constantinopolitanum I, hoc est a primo capite ad centesimum sexagesimum quintum, ut ipse ait in epistola sue collectioni prefixa, cui  addidit canones qui dicuntur Apostolorum quinquaginta, et Sardicenses et Africanos qui in Occidente Latine sunt editi: atque ideo in omnibus collectionibus postmodum positi sunt, , Propterea quod multa de quibusdam ad loca et regiones pertinentibus, siue Occidentalibus partibus, definierint, ut ait Balsamo in prolegomenis mss. ad suum Nomocanonem. Dionysius autem Exiguus sue collectionis canonum rationem exponit his uerbis: Canones qui dicuntur Apostolorum, de Greco transtulimus, quibus plurimi consensum non prebuere  facilem, quamuis postea quedam constituta pontificum ex ipsis Canonibus assumpta esse uideantur: deinde regulas Nicene synodi, et deinceps omnium conciliorum, siue que ante eam, siue que postmodum facta sunt, usque ad synodum pontificum 150, qui apud Constantinopolim conuenerunt: et sub ordine numerorum, id est a primo capite usque ad centesimum sexagesimum quintum, sicut habetur in Greca auctoritate digessimus. Tum sancti Chalcedonensis concilii decreta subdentes, in his Grecorum canonum finem esse declaramus. Statuta quoque Sardicensis concilii, atque Africani, que Latine sunt edita, suis a nobis numeris cernuntur esse distincta. Hec uero Dionysiana collectio ab Ecclesia Romana statim recepta est, ut testatur Cassiodorus , Dionysii  Exigui ceuus: Fuit nostris temporibus inquit, Dionysius monachus, Scytha natione, sed moribus omnino Romanus, in utraque lingua doctissimus, qui petitus a Stephano episcopo Salonitano, ex Grecis exemplaribus canones ecclesiasticos, magne eloquentie luce composuit, quos hodie usu celeberrimo Ecclesia Romana complectitur. Et canones a Ioanne II papa missi anno 533 pro causa Contumeliosi episcopi, qui ex translatione Dionysii Exigui expressi reperiuntur .

Ut autem Codici Canonum Ecclesie Orientalis decreta seu epistole canonice Patrum Grecorum a synodo Trullana annexa sunt, Dionysius quoque Exiguus paulo post editionem canonum, decreta pontificum  Rom. Siricil, Innocentii, Zosimi, Bonifacii Celestini, Leonis, Gelasii, Anastasii, ab anno scilicet 385 ad annum 496, in unum collegit, et in ordinem titulis compositis distinxit, sub una serie numerorum eo modo quo Patrum canones transferens ordinauerat, ut ipse profitetur in epistola prefationis loco prefixa ad Iulianum presbyterum tituli Sancte Anastasie [quam cum indice decretorum edidimus  anno 1643], qui synodis Rome celebratis sub Symmacho papa, post consulatum Paulini, hoc est anno 499, die calend. Martiarum, et Flauio Auieno iuniore, sub die 8 idus Nouemb., hoc est anno 502, subscripsis e reperitur. Unde liquet quo tempore Dionysiane ille collectiones, tam canonum conciliorum quam decretorum  pontificum Rom. scripte sint. Atque hec est prima et antiquissima decretalium pontificum collectio, que liber Decretorum dicta est a Zacaria papa, epistola ad Pipinum et episcopos Francie, ex quo citat quedam capitula Innocentii, Leonis et Gelasii. Cui postea ab alio collectore addita sunt decreta sequentium pontificum, Hilari, Felicis, Simplicii, Hormisde, Symmachi, et Gregorii iunioris. Ex quibus tam conciliorum canonibus, quam pontificum decretis, tandem compositus est Codex Canonum Ecclesie Romane, qui a Ioan. Wendelstino, ex tribus codd. mss. Moguntie primum editus est, anno 1525, et Mattheo tituli S. Angeli presbytero cardinali dicatus, sub hoc titulo: Canones Apostolorum, ueterum Conciliorum Constitutiones, et Decreta pontificum antiquiora. Postea Lutetie Parisiorum anno  1609, sub titulo Codicis Canonum Ecclesie Romane. Atque ipse est Codex Canonum qui ab Hadriano I papa Carolo Magno regi Rome oblatus est anno 805, ad usum Ecclesiarum Occidentalium, cui epistola seu uersuum politicorum achrostichis prefixa est cum hac inscriptione, Domno excellenti filio Karulo Regi Hadrianus papa, que a doctissimo Iacobo Sirmondo edita est: illiusque Codicis plura exstant antiqua exemplaria mss. in bibliothecis, et breuiarium eiusdem a Cresconio episcopo Africano, qui circa annum 690 uixit, omissis integris canonibus conciliorum et decretis pontificum, que facile est ex ipsa collectione repetere. Atque hi sunt canones et decreta quibus in iudiciis ecclesiasticis Romana usa est Ecclesia, ut testatur Leo Iu papa, qui concilia  ipsa et pontificum decreta que hoc codice Romano continebantur, recenset his uerbis: Quibus autem in omnibus ecclesiasticis utimur iudiciis, sunt canones qui dicuntur Apostolorum, Nicenorum, Ancyranorum, Neocesariensium, Gangrensium, Laodicensium, Constantinopolitanorum, Ephesinorum, Chalcedonensium, Sardicensium, Africanensium, Carthaginensium, et cum illis regule presulum Romanorum Siricii, Innocentii, Zosimi, Celestini, Leonis, Gelasii, Hilari, Symmachi, Hormisde, Simplicii et Gregorii iunioris. Isti omnino sunt, et per quos iudicant episcopi, et per quos simul iudicantur et clerici.

uideamus nunc quo iure ecclesiastico usa est Ecclesia Africana cetereque Ecclesie Occidentales.  Ac primum quidem, certum est Africanos, Niceni concilii primi ecumenici canones habuisse, a Ceciliano Carthaginensi episcopo, qui ei interfuit et subscripsit, allatos, ut ipsi testantur Africani Patres in concilio Carthaginensi anno 419, post consulatum Honorii XII et Theodosii uIII celebrato, quibus etiam a Cyrillo Alexandrino episcopo, et ab Attico Constantinopolitano, ipsa Nicena statuta transmissa sunt ex interpretatione Teilonis et Taristi, que in editione Conciliorum Coloniensi exstat. Sed et aliis Grecis canonibus ueteri Codice Canonum Ecclesie uniuerse comprehensis, hoc est Ancyranis, Neocesariensibus, Gangrensibus, Antiochenis, Laodicensibus, et Constantinopolitanis usos fuisse; ex quibus, pace Africe restituta, Fulgentius  Ferrandus, Ecclesie Carthaginensis diaconus, Collectionem seu Breuiarium canonum ante sua tempora in Africa receptorum, ad restituendam Africane Ecclesie disciplinam composuit , omissis canonibus apostolicis, Ephesinis, et Chalcedonensibus, et additis Sardicensibus, et quibusdam decretis Siricii pape ex illius epistola ad episcopos Africanos scripta, sed et Africanis, Carthaginensibusque conciliis. Habuit enim Ecclesia Africana certam et receptam suarum synodorum collectionem, Africanorum canonum nomine a concilio Carthaginensi uniuersali totius dieceses Africe probatam, illiusque actis insertam  quam Dionysius Exiguus in sua Collectione posuit, et synodus Trullana confirmauit. Postea uero, Collectionem canonum et decretorum pontificum a Dionysio Exiguo concinnatam, ab ipsa Africana Ecclesia receptam fuisse indicat Breuiarium, seu Concordia canonum Cresconii Africani episcopi, que circiter annum 698 scripta, et tota ex Dionysiana Collectione expressa est. Sed de his pluribus in prefatione ad Codicem Canonum Ecclesie Africane.

Gallicana etiam Ecclesia ueteri iure canonico usa est, quatuor uidelicet priorum conciliorum ecumenicorum, et ceteris ab iis confirmatis, et ab Ecclesia uniuersa receptis; non tamen ex Dionysiana interpretatione,  sed ex altera uetustiore, illa scilicet que habetur in collectione que Isidori Mercatoris nomen prefert, in editione Conciliorum Coloniensi.

Codicis autem Canonum Ecclesie Gallicane meminit synodus Parisiensis, in causa Pretextati Rothomagensis episcopi, apud Gregorium Turonensem , qui Librum Canonum uocat, in quo nouum canonem, quasi apostolicum a Chilperico rege annexum ait, qui in ueteri Codice Canonum Ecclesie uniuerse non erat: Ipse uero  discessit, transmittens Librum Canonum, in quo erat quaternio nouus annexus, habens canones quasi apostolicos, continentes hec: »Episcopus in homicidio, adulterio et periurio deprehensus, a sacerdotio diuellatur .« Unde liquet canones qui dicuntur  Apostolorum, antehac a Gallis non receptos, sed ignotos fuisse. Sigebertus rex Francorum in epistola ad Desiderium Caturcensem episcopum , profitetur optare conseruare Statuta canonum, et ecclesiasticas regulas, sicut parentes eius obseruauerant. Et episcopi Gallie sub Childeberto Austrasiorum rege in synodo Metensi, Egidium Rhemensem episcopum , lectis canonum sanctionibus, ab ordine sacerdotali remouerunt. Et sub eodem Childeberto, in causa Ingeltrudis, ipse Gregorius  canonum Nicenorum nomine  citat canonem 14 concilii Gangrensis: Canonum Nicenorum decreta relegi, in quibus  continetur, Quia si qua reliquerit uirum, et torum in quo bene uixit, spreuerit, dicens, quia non sit portio in illa celestis regni gloria, qui fuerit coniugio copulatus, anathema sit. Sed et synodi quedam Gallicane, ut ualentina, Rhegensis, Arelatensis II, Agathensis, et Epaonensis, citant canones Nicenos, Ancyranos, et Laodicenses, ex ueteri translatione apud Gallos tunc recepta, que apud Isidorum Mercatorem reperitur, qua semper liberius usi sunt quam Dionysiana, usque ad Caroli Magni tempora, cui eius exemplar oblatum est ab Hadriano papa I, et deinceps Dionysiana illa in corpus canonum interpretatione, Africanisque canonibus, et decretis priorum pontificum Romanorum a Dionysio Exiguo collectis perpetuo usi sunt: quod in conciliis Gallicanis sub Ludouico Pio imperatore, ceterisque subsequentibus  obseruare licet.

Idque aperte indicat Hincmarus Rhemensis archiepiscopus, qui sub Carolo Caluo imp. uixit, in opusculo aduersus Hincmarum Laudunensem , his uerbis: Qui sunt illi quos et apostolica sedes, et omnes episcopi per uniuersum orbem, et omnis Ecclesia catholica canones appellant? quique a Niceno concilio, quod primum in nostris codicibus quos ab apostolica sede maiores nostri acceperunt sequendos, per ordinem usque ad Africanum concilium, pro canonibus recipiendis, uenerandis et obseruandis retinent. Et paulo post de decretis pontificum loquens: Pande nobis, quesumus, quid censeas de eorum decretis qui post Nicenum concilium, et alia catholica  concilia, obseruanda decretalia constituta de eisdem sacris canonibus promulgata sanxerunt, sicut Siricius, Innocentius, Zosimus, Bonifacius, Celestinus, Leo, Hilarus, Symmachus, Gelasius, Hormisda, Gregorius, et quique alii , quorum decreta Ecclesia catholica, et Patres, ac predecessores nostri seruanda tenuerunt, et uenerati sunt. Ex quibus apparet, ut ait Baronius, hactenus non usu receptas epistolas illas que ante Siluestrum  diuersorum pontificum Romanorum feruntur ab Isidoro collecte. Atque de iis intelligendum est, quod olim ab episcopis Gallie Nicolao I pape scriptum ipse testatur, decretalia priscorum pontificum in toto corpore Codicis Canonum non inueniri descripta.  Hic enim Codicis Canonum uoce intelligi par est Dionysianam collectionem, ex canonibus et decretis pontificum compositam, que tum in Ecclesia Gallicana usu ecclesiastico erat generaliter recepta. Hincmarus enim decreta pontificum a Siricio ad Gregorium iuniorem, codice Romano comprehensa, passim citat, ac nominatim Innocentii epistolam ad uictricium Rothomagensem episcopum, ex sacris canonibus promulgatam ait. Synodalia uero decreta que Syluestro tribuuntur, improbat his uerbis: Quoniam quidam quasi in auctoritatem proferunt Syluestrum papam decrecisse talia que Ecclesia catholica inter synodalia decreta non computat, que maiores nostri inde nobis tenenda suis posteris reliquerunt, hic necessarium ponere duximus. Scriptum namque est in  quodam sermone, sine excerptoris nomine, de gestis Syluestri excerpto, quem Isidorus Hispalensis collegit, cum epistolis Romane sedis pontificum a Clemente usque ad B. Gregorium, eumdem Syluestrum decreuisse, ut nullus laicus crimen clerico audeat inferre, etc. Que dicta quam aduersa sibi, et quam diuersa a sanctis canonibus, et sacris legibus sint, nemo est qui dubitet, qui et hec dicta cum ratione attenderit, et sacras regulas ac leges diligentius legerit. Perperam Hincmarus hanc collectionem epistolarum pontificum Romanorum a Clemente ad B. Gregorium, Isidoro Hispalensi episcopo tribuit, que omnino tribuenda est Isidoro Mercatori, quam ab Hispania in Gallias allatam, Riculphus Moguntinus episcopus primum euulgauit, ut ipse Hincmarus testatur epistola aduersus  Hincmarum Laudunensem episcopum, ubi de sententiis ex Grecis et Latinis canonibus atque synodis, decretisque pontificum ab Hadriano collectis, et Engelramno episcopo datis loquens: De illis, inquit, sententiis plena est terra ista, sicut et de libro collectarum epistolarum ab Isidoro, quem de Hispania allatum Riculphus Moguntinus episcopus in huiusmodi, sicut in capitulis regiis curiosus, obtinuit, et istas regiones de illo repleri fecit. uixit autem Riculphus tempore Caroli Magni, et concilio Moguntino anno 813 celebrato prefuit.

Habuit etiam Ecclesia Gallicana, preter codicem uniuersalem, quamdam suarum synodorum collectionem, Gallicanorum canonum nomine receptam, quorum meminit Hormisda papa apud Gratianum his  uerbis: Secundum titulos antiquorum Patrum, sancto Spiritu suggerente conscriptos, et secundum sententias 318 episcoporum , quas etiam Gallicani canones continere uidentur, clerici in adulterio deprehensi, aut ipsi confessi, aut ab aliis conuicti, ad honorem redire non possunt . Atque horum Gallicanorum canonum Hispanos studiosos fuisse, illorumque auctoritatem sequendam sepe sibi proposuisse indicat concilium Tarraconense tempore eiusdem Hormisde anno 517 celebratum, can. 11, Ut nullus monachorum forensis negotii susceptor uel exsecutor existat, nisi id quod monasterii exposuit utilitas, abbate sibi nichilominus imperante, canonum ante omnia Gallicanorum, de eis constitutione seruata. Et Herdense , can. 3;  ualentinum , can. 2; Hispalense I et Toletanum XII, de iisdem obseruari statuunt que in conciliis Agathensi, Aurelianensi, Rhegensi, et ualentino Gallicis constituta essent, quorum etiam uerba subiiciunt, atque ex iis de controuersiis ecclesiasticis pronuntiant. Tanta fuit tunc temporis Ecclesie Gallicane auctoritas apud Hispanos, ut quod ab illa sancitum erat, imitandum statuendumque ducerent. Agobardus Lugdunensis episcopus, qui sub Ludouico Pio uixit, Gallicanorum etiam canonum meminit his uerbis : Sunt qui Gallicanos canones, aut aliarum regionum, putent non recipiendos, eo quod Legati Romani, seu imperatoris, in eorum constitutionibus non interfuerint, etc. Et epistola ad imperatorem: Huc accedit quod pia consideratione  dignum uidetur, de canonibus scilicet Gallicanis, qui quasi superflui aut inutiles a quibusdam respuuntur, eo quod neoterici Romani eos non commendauerint, cum antiqui religiose eos uenerati sunt. Neque hoc idcirco dicitur, ut passim omnium episcopalium conuentuum sanctiones equali auctoritate recipiende credantur, ut Niceni, Chalcedonensis, et ceterorum generalium ex totius mundi consensu congregatorum et receptorum; sed quia congrua ueneratione, pro causis necessariis, quarum definitiones in illis generalibus non inueniuntur, fides sit eis adhibenda religione debita. Quibus uerbis discrimen utriusque collectionis qua usa est Ecclesia Gallicana, aperte ostenditur. Illud etiam indicat concilium uasense II, anno 529 habitum, canone primo: Et quamuis omnia que a sanctis sacerdotibus  uel clericis obseruari debeant, et antiqui et nouelli canones continere probentur, etc. Hoc enim canone, ut et passim in conciliis Gallie, antiquorum canonum nomine, Codicem Canonum Ecclesie uniuerse significari dubium non est. Addam, Gallos ante Dionysianam collectionem a Carolo Magno receptam, Africanis canonibus uti solitos fuisse, ut indicat concilium Matisconense II, anno 588 celebratum, canone 6: Iam enim de tali causa, et in conciliis Africanis definitum est. Quam definitionem nostro quoque dignam duximus sociare decreto, et allocare, ut sacramenta altaris nonnisi a ieiunis celebrentur. Nonnullas etiam epistolas pontificum Rom. suo codici inseruisse testatur concilium Agathense, can. 9: Siricii episcopi auctoritas, que est his canonibus inserta, seruetur.  Quod desumptum est ex Siricii epistola ad Himerium Tarraconensem, quem postea Dionysius Exiguus sue decretorum pontificum collectioni inseruit.

Sunt et alie quedam Gallicane collectiones, capitula uidelicet ecclesiastica Caroli Magni, Ludouici Pii, et Lotharii impp. ab Ansegiso et Benedicto Leuita collecta, atque omnia pene ex Codice Canonum Ecclesie Romane, et Isidori Mercatoris collectione desumpta, que in concilio Meldensi obseruari placuit can. 78: Ut capitula ecclesiastica a D. Carolo Magno imp., nec non a D. Ludouico Pio Aug. promulgata obnixe obseruari precipiantur, sicut et legalia obseruanda esse noscuntur. In quibus capitulis passim citantur canones et decreta pontificum que in codice Romane  Ecclesie comprehenduntur. Unde apparet illum codicem, quem ab Hadriano I Karolo Magno datum fuisse diximus, circa hec tempora ab Ecclesia Gallicana primum receptum et approbatum fuisse. Exstant et capitula Karoli Calui et successorum aliquot Francie regum in diuersis synodis edita, a Iacobo Sirmondo in unum collecta, notisque doctissimis illustrata anno 1623. Secutus est Iuo Carnotensis episcopus, cuius collectio circa annum 1102, sub Decreti nomine, iampridem in lucem prodiit.

Restat ut de Hispanica et Anglicana Ecclesia aliquid dicamus. Ac de Hispanis quidem dubitari non potest illos priscorum Canonum Codice Ecclesie uniuerse comprehensorum, iure ab initio usos fuisse, quorum adeo studiosi et amantes fuere, ut cum synodis  subscriberent, hac formula uterentur, salua auctoritate priscorum canonum, ut in subscriptionibus concilii Toletani II obseruare licet. Et Bracharense concilium anno 563 celebratum, nominatim Codicis Canonum meminit his uerbis: Lucretius episcopus dixit: Necessarium arbitror, si uestre fraternitati uidetur, ut instituta sanctorum Patrum, recensitis antiquis canonibus, innotescant: que etsi non omnia, certe uel pauca quedam que ad instructionem clericalis discipline pertinent, relegantur. Omnes episcopi dixerunt: Placet quod dictum est, et congrua res est, ut quibus fortasse per incuriam abolita sunt ecclesiastica constituta, audiant sanctorum canonum regulam, et obseruent. Relecti sunt ex Codice Canonum, coram concilio, tam generalium synodorum canones quam localium.  Et postea, can. 40: Placuit ut precepta antiquorum canonum que modo in concilio recitata sunt, nullus audeat preterire. Codicis etiam Canonum meminit concilium Toletanum Iu, anno 633 celebratum, can. 3, 2 et 4: Diaconus Codicem Canonum in medio proferens, capitula de conciliis agendis pronuntiat. Habuisse etiam Hispanos, ut et Africanos et Gallos, quamdam suarum synodorum specialem collectionem ex Hispanie conciliis compositam, innuere uidetur Innocentius III papa in epistola ad Petrum Compostellanum illius uerba referens : Eme itense, inquit, concilium authenticum esse, multis rationibus astruebas, tum quia cum aliis conciliis continetur in libro qui Corpus Canonum appellatur, quem Alexander papa per interlocutionem authenticum approbauit.  Cui collectioni Hispanice nonnulla Ecclesie Gallicane constituta, et quasdam pontificum Romanorum epistolas decretales insertas fuisse facile est colligere ex iis que supra de Gallicanis canonibus diximus, et ex concilii Toletani III , can. I, et Barcinonensis , can. 3. Ille uero sunt epistole que postea in Codice Canonum Ecclesie Romane inserte sunt. Quod enim dicitur can. 16 concilii Toletani Iu, Synodica presulum Romanorum decreta Apocalypsim Ioannis inter diuinos libros recipiendam constituunt, id procul dubio intelligi par est de epistola Innocentii I pape ad Exuperium Tolosanum, in qua de libris in canone recipiendis agitur, inter quos Innocentius Apocalypsim Ioannis nominatim recenset. Et in concilio Toletano uI laudatur Leonis I  pape sententia ex illius epistola ad Rusticum Narbonensem episcopum desumpta, que quidem Innocentii et Leonis epistole in Codice Canonum Ecclesie Romane reperiuntur.

Hoc ipso seculo, Martinus Bracharensis episcopus Latinam Grecorum canonum interpretationem edidit, que collectionis Orientalium canonum nomine, ad Nitigesium uel uniuersum concilium Lucensis Ecclesie directa, inter concilia Hispanie exstat. Unde autem singula capitula sumantur, non ascripsit. Sed si ea conferamus cum Grecis canonibus Codice Ecclesie uniuerse comprehensis, ex eo omnino desumpta esse inueniemus, paucis exceptis que ex Toletanis conciliis ad utilitatem Ecclesiarum Hispanie, siue ab eo, siue ab alio addita sunt. Nec Hispani Latina  Dionysii Exigui interpretatione usi sunt, sed illa ueteri quam Isidorus exhibet, ad cuius methodum concilia Hispanie, ut Toletanum XII, citat Grecos canones. Ex hac autem collectione apparet, canones qui dicuntur Apostolorum, a Martino Bracharensi esse preteritos, ut pote illius etate ab Ecclesia Hispanica nondum receptos. Sed et Isidorus Hispalensis episcopus, qui concilio Toletano Iu subscripsit, de his canonibus hec tradit: Canones qui dicuntur Apostolorum, seu quia eosdem nec sedes apostolica recipit, nec sancti Patres illis assensum prebuerunt, pro eo quod ab hereticis, sub nomine apostolorum compositi dignoscuntur, quamuis in eis utilia inueniantur, tamen ab auctoritate canonica atque apostolica eorum gesta constat esse remota, atque inter apocrypha deputata.  Secutus est Isidorus alter, etiam Hispanus, qui in pluribus uulgatis et mss. codicibus, Mercator appellatur. Is ueterem codicem auxit, accessione ipsorum canonum apostolicorum, Sardicensium etiam et Africanorum, ac diuersorum conciliorum Gallie et Hispanie: sed et epistolarum decretalium Romanorum pontificum, a Clemente usque ad Gregorium Magnum, ut ipse testatur in epistola sue collectioni prefixa, quam ms. penes nos habemus, que etiam in Corpus Gratiani relata est . In principio huius uoluminis, inquit, qualiter concilium apud nos celebratur posuimus, ut qui nostrum ordinem sequi uoluerint, sciant qualiter hoc agere debeant. Denique propter eorum auctoritatem, ceteris conciliis preposuimus canones qui dicuntur Apostolorum, licet a  quibusdam apocryphi dicantur, quoniam plures eos recipiunt, et sancti Patres eorum sententias synodali auctoritate roborauerunt, et inter canonicas posuerunt constitutiones. Deinde quarumdam epistolarum decreta uirorum apostolicorum interseruimus, id est Clementis, Anacleti, Euaristi, et ceterorum apostolicorum quas potuimus hactenus reperire epistolas, usque ad Syluestrum papam. Postmodum uero Nicenam synodum constituimus, propter auctoritatem eiusdem magni concilii. Deinceps diuersorum conciliorum Grecorum ac Latinorum, siue que ante, seu que postmodum facta sunt, sub ordine numerorum ac temporum, capitulis suis distincte sub huius uoluminis aspectu locauimus: subiicientes etiam reliqua decreta presulum Romanorum usque ad sanctum Gregorium. Ipse autem Isidorus  Mercator concilii Toletani XI  meminit, illiusque collectio a canonibus apostolorum protenditur usque ad concilium Toletanum XII. Huic etiam inserti sunt canones ab Hadriano I pontifice collecti, et Ingelramno Mediomatrice urbis episcopo traditi. Unde liquet hanc collectionem non esse Isidori Hispalensis episcopi, ut multi nomine decepti perperam sunt opinati, sed illius Isidori cognomento Mercatoris. Isidorus enim Hispalensis, ut testantur Hispanici scriptores, mortuus est anno 635. Ex superioribus uero constat Isidorum Mercatorem uixisse circa Caroli Magni et Hadriani I pontificis tempora, quorum etate illius collectio in Gallia primum innotescere cepit, que aucta multorum canonum accessione in nomen illud transiit, ut etiam LIBER seu CORPUS CANONUM diceretur; sic enim habet illius inscriptio in meo  codice ms: Incipit liber qui appellatur CORPUS CANONUM.

De Codice Canonum Ecclesie Britannice seu Anglicane testimonia quedam exstant apud rerum Britannicarum scriptores. Legimus enim Theodorum archiepiscopum Cantuariensem librum scripsisse, qui PATRUM CANONES uocabatur, in concilio Herefordiensi  probatum, ut illius acta testantur apud Bedam, Anno tertio, inquit, Ecgfridi regis, Theodorus cogit concilium episcoporum, una cum eis qui canonica Patrum statuta deligerent et nossent. Et paulo post ipsius Theodori uerba referens, qui huic concilio prefuit: Rogo, dilectissimi fratres, ut queque decreta ac definita sunt a sanctis Patribus, incorrupta ab omnibus nobis seruentur. Omnes consacerdotes nostri dixerunt:  Optime omnibus placet, queque definierunt sanctorum canones Patrum, nos quoque omnes alacri animo libentissime seruare. Quibus statim protuli librum Canonum,  et ex eodem libro decem capitula, que per loca notaueram, quia nobis maxime necessaria sciebam, illis coram ostendi. Que quidem capitula ipse Beda subiicit. Sed et uetustiores et recentiores synodorum Ecclesie Britannice canones exstant in editione Conciliorum Anglie H. Spelmanni uiri clarissimi, ex quibus planum est Grecis canonibus, Africanis, et Gallicanis Anglos usos fuisse.

Sunt et alie Latine collectiones canonum, Burchardi scilicet Wormatiensis episcopi, et Iuonis Carnotensis, que sub titulo Decretorum edite sunt. Denique Gratianus Bononiensis monachus, omnium Collectorum canonum nouissimus, sub Innocentio II papa decretum composuit ex Grecis et Africanis, aliisque canonibus, et decretis pontificum Rom. ueterumque Patrum sententiis collectum , ab Ecclesia Romana probatum et confirmatum, cuius iure omnes controuersie ecclesiastice hodie iudicantur.

Atque hec dicta sint de ueteri Codice Canonum Ecclesie uniuerse, eiusque confirmatione et auctoritate, iurisque canonici origine et progressu, tam in Oriente quam in Occidente, Grecisque ac Latinis uetustis et recentioribus canonum collectoribus et interpretationibus. Quid autem in huius operis editione prestiterimus, res ipsa patefaciet. Sane textum Grecum canonum, ex edito codice Ioan. Tilii, bona fide exscripsimus; et quia multis in locis mendosus erat, collatis plurimis Grecorum canonum exemplaribus editis et manu exaratis, accurate emendauimus,  uariantesque lectiones ascripsimus, ac Latina Dionysii Exigui interpretatione omnino fere usi sumus; notas denique et obseruationes quasdam adiecimus





CODEX CANONUM ECCLESIAE UNIuERSAE.



CONCILII NICAENI eCUMENICI I CANONES XX . [1Kb]

 '. , , . , , , , , [], , .

'. ,  , , , , . , , » , « , , , , [ ].

'. ,  , , , , , , , .

'. , , , , , . .

'. , , ,  , , . , . , , , [], , . , , ,  .

'. , , , [] . , . , , . , , , .

 '. , , , [ ] .

'. , [* 20Kb] , , , . , , , , , , , . ,  , []. , , , , , . , , , .

'. , [] , , ,  . .

'. , , [ ] .

'. , , , , , , . , , , .

 '. , , , , [ ] , , , . , , , , ,  [], .

'. , , , , . , , . , [] .

'. , , .

'. ,  , , , , . , , , , lgr .

'. , , ,, , , , [* 7Kb] , , .  , , , , .

'. [ ] , , » ,« , , , , , , .

 '. , , , , , , . , . , , , , [] ,  . , .

'. [], , . [], , . , , [] . [F. ] , , .

 '. , , , .

 I. Si quis in morbo a medicis excisus, uel a barbaris exsectus est, is maneat in clero. Si quis autem sanus seipsum abscidit, hunc, etiam in clero constitutum, abstinere conuenit, et deinceps nullum talem promoueri oportet. Sicut autem hoc manifestum est, quod de iis qui de industria hoc agunt, audentque seipsos abscindere, dictum est: ita si qui uel a barbaris, uel a dominis eunuchi facti sunt, et ii alioqui digni inueniantur, tales in clerum admittit canon.

II. Quoniam multa uel necessitate, aut aliter cogentibus hominibus, facta sunt preter canonem ecclesiasticum, ita ut homines e gentili uita nuper accedentes  ad fidem, et exiguo tempore eruditi, statim ad spirituale lauacrum ducantur, et simul atque baptizati fuerint, ad episcopatum uel presbyterium promoueantur; recte habere uisum est, ut nichil deinceps tale fiat. Nam et tempore opus est catechumeno, et post baptismum probatione maiore: apertum enim est apostolicum scriptum, dicens: Non neophytum, ne forte inflatus in iudicium incidat, et laqueum diaboli. Si uero procedente tempore aliquod animi peccatum inueniatur in ea persona, et duobus uel tribus testibus conuincatur, abstineat talis a clero: qui autem preter hec facit, ut qui magne synodi aduersarius esse audeat, ipse de clericatu periclitabitur.

III. uetuit omnino magna synodus, ne liceat episcopo,  nec presbytero, nec diacono, nec ulli penitus eorum qui sunt in clero, extraneam [subintroductam] habere mulierem; nisi forte aut matrem, aut sororem, aut amitam, uel eas tantum personas que omnem suspicionem effugiunt.

Iu. Episcopum oportet maxime quidem ab omnibus qui sunt in prouincia episcopis constitui: si uero hoc difficile fuerit, aut propter urgentem necessitatem, aut propter itineris longitudinem, tres omnino in idipsum conuenientes, dummodo consenserint qui absunt, et per litteras approbauerint, ordinationem faciant. Confirmatio autem eorum que in quaque prouincia geruntur, tribuatur metropolitano.

u. De iis qui communione priuantur, seu ex clero, seu ex laico ordine, ab episcopis uniuscuiusque prouincie  seruetur hec sententia secundum canonem qui pronuntiat, ut hi qui ab aliis abiiciuntur, ab aliis non recipiantur. Inquiratur autem ne simultate, aut contentione, aut aliqua alia molestia episcopi sint excommunicati. Ut hoc ergo decentius examinetur, recte habere uisum est ut singulis annis per unamquamque prouinciam bis in anno synodi fiant, ut omnes in unum conuenientes episcopi prouincie, eiusmodi questiones examinent, et sic qui manifeste offenderint episcopum, iuste excommunicati ab omnibus esse uideantur, donec episcoporum cetui uisum fuerit pro iis humaniorem ferre sententiam. Synodi autem fiant, una quidem ante Quadragesimam, ut omni simultate sublata, munus purum Deo offeratur: secunda autem circa tempus autumni.

 uI. Antiqui mores obtineant, qui sunt in Aegypto, Libya et Pentapoli, ut Alexandrinus episcopus horum omnium habeat potestatem, quoniam illa est Romano etiam episcopo consuetudo. Similiter autem et in Antiochia, et in aliis prouinciis priuilegia seruentur Ecclesiis. Illud autem omnino manifestum est, quod si quis preter sententiam metropolitani factus sit episcopus, hunc magna synodus statuit non oportere esse episcopum. Si uero communi omnium suffragio rationi consentaneo, et secundum ecclesiasticum canonem, duo aut tres contentiose, seu propria pertinacia inducti contradixerint, obtineat plurimorum sententia.

 uII. Quoniam consuetudo obtinuit, et antiqua traditio, ut Aelie episcopus honoretur, habeat ordinem honoris, metropoli propria dignitate seruata.

uIII. De his qui se catharos, id est puros, nominant, si aliquando ad catholicam et apostolicam Ecclesiam redierint, uisum est sancte et magne synodo, ut accepta manuum impositione, sic in clero maneant. Pre omnibus autem eos scripto profiteri oportet, quod consentient, et sequentur dogmata Ecclesie catholice et apostolice, id est, et cum digamis communicare, et his qui in persecutione lapsi sunt, quibus etiam tempus constitutum est, et opportunitas definita, ut in omnibus sequantur dogmata catholice Ecclesie. Ubicunque autem, siue in uicis, siue in ciuitatibus  ipsi soli inuenti fuerint ordinati, qui inueniuntur in clero in eodem ordine permaneant. Si autem catholice Ecclesie episcopo aut presbytero existente quidam accedunt, manifestum est, quod episcopus Ecclesie dignitatem episcopi habeat. Qui autem apud eos, qui dicuntur cathari, nominatur episcopus, habeat honorem presbyteri, nisi forte placuerit episcopo nominis honorem illi concedere. Si hoc autem ei minime placuerit, inueniat ei locum chorepiscopi, aut presbyteri, ut in clero omnino esse uideatur, ne in ciuitate duo sint episcopi.

IX. Si qui sine examinatione presbyteri promoti sint, uel cum discuterentur, peccata sua confessi sint, eisque confessis, homines contra canonem moti, manus imposuerint, tales canon non admittit: quod  enim reprehensibile est, catholica Ecclesia non defendit.

X. Quicunque ex lapsis ordinati sunt per ignorantiam, aut dissimulationem eorum qui eos ordinarunt, hoc non preiudicat canoni Ecclesiastico; cogniti enim deponuntur.

XI. De his qui preuaricati sunt sine necessitate, aut facultatum ablatione, aut sine periculo, aut aliquo eiusmodi, quod factum est sub tyrannide Licinii, uisum est synodo, licet misericordia indigni sint, benignitate tamen in eos uti. Quicunque ergo uere penitent, tribus annis fideles inter audientes habeantur, et septem annis iaceant: duobus autem annis sine oblatione, populo communicent in orationibus.

 XII. Quicunque uocati per gratiam, primum quidem ardorem fidemue suam ostenderunt, et cingulum militie deposuerunt, postea uero ut canes ad suum uomitum reuersi sunt, ita ut aliqui et pecuniam darent, et beneficiis militiam repeterent, hi decem annis iaceant, post triennii auditionis tempus. In his autem omnibus obseruare oportet propositum et modum penitentie. Quicunque enim et timore, et lacrymis, et patientia, et bonis operibus conuersionem absque simulatione demonstrant, hi definitum tempus auditionis implentes, tum demum orationibus communicabunt, et postea licebit episcopo, de his aliquid humanius cogitare. Quicunque uero indifferenter tulerunt, et habitum Ecclesiam intreundi sibi  arbitrati sunt ad conuersionem sufficere, hi definitum tempus omnino impleant.

XIII. De his qui uita excedunt, uetus et canonica lex nunc quoque seruabitur, ut si quis uita excedat, ultimo et necessario uiatico minime priuetur. Si uero desperatus, et communionem assecutus superuixerit, sit inter eos qui communionem orationis tantummodo consequuntur. Generaliter autem omni cuilibet in exitu posito, et eucaristie participationem petenti, episcopus cum examinatione oblationem impertiat.

XIu. De catechumenis lapsis placuit sancte et magne synodo, ut ii tribus annis audientes tantum sint, postea orent cum catechumenis.

Xu. Propter tumultus et seditiones que fiunt, placuit  omnino consuetudinem tolli, que preter canonem in quibusdam partibus inuenitur, ut a ciuitate in ciuitatem nec episcopus, nec presbyter, nec diaconus transferatur. Si quis autem post definitionem sancte et magne synodi, tale quid aggressus fuerit, uel se rei eiusmodi dederit, quod factum erit omnino infirmabitur, et Ecclesie restituetur cui fuerat episcopus, aut presbyter, uel diaconus ordinatus.

XuI. Quicunque temere et inconsiderate nec Dei timorem pre oculis habentes, nec ecclesiasticum canonem agnoscentes, ab Ecclesia discesserint presbyteri uel diaconi, uel quicunque omnino in canone recensentur, hi nequaquam debent in aliam ecclesiam recipi, sed omnino cogendi sunt in suas ipsorum parecias redire: uel si perseuerent, eos a communione  priuari oportet. Si quis etiam ausus fuerit eum qui ad alium pertinet, surripere, et in sua ecclesia ordinare, non consentiente proprio episcopo, a quo recessit qui in canone censetur, ordinatio huiusmodi irrita erit.

XuII. Quoniam plerique qui in canone recensentur auaritiam et turpem questum sectantes, obliuiscuntur diuine Scripture dicentis: Pecuniam suam non dedit ad usuram : et fenerantes centesimas exigunt, equum censuit sancta et magna synodus, ut si quis inuentus fuerit post hanc definitionem usuras sumere ex mutuo, uel aliter eam rem consectari aut sescupla exigere, uel omnino aliquid aliud excogitare turpis lucri gratia, e clero deponatur, et alienus a canone existat.

 XuIII. Peruenit ad sanctum magnumque concilium, quod in quibusdam locis et ciuitatibus, diaconi presbyteris eucaristiam prebeant; quod neque canon, neque consuetudo tradidit, ut qui potestatem offerendi non habent, his qui offerunt corpus Christi porrigant. Illud etiam innotuit quod iam quidam ex diaconis etiam ante episcopos eucaristiam attingant. Omnia igitur ista auferantur, et diaconi intra propriam mensuram maneant, scientes quod ministri sunt episcoporum, et presbyteris inferiores existant: accipiant autem suo ordine eucaristiam post presbyteros, uel episcopo dante uel presbytero; sed nec sedere in medio presbyterorum diaconis liceat, id enim fit preter canonem et ordinem. Si quis autem  obedire noluerit post has definitiones, desinat esse diaconus.

XIX. De Paulianistis, si ad Ecclesiam catholicam confugerint, definitum est eos omnino rebaptizari. Si qui uero preterito tempore in clero fuerint, si quidem inculpati et irreprehensibiles, rebaptizati ordinentur ab episcopo catholice Ecclesie. Si uero examinati, minus apti deprehensi fuerint, deponi eos conuenit: similiter autem et de diaconissis, et omnino de his qui sub canone uersantur, eadem forma seruabitur. Diaconissarum autem meminimus, que in habitu quidem esse censentur, quia uero nullam manus impositionem habent, ut omnino inter laicos ipse deputentur.

 XX. Quoniam sunt quidam, qui die dominico genua flectunt, et in diebus Pentecostes, ut omnia similiter in omni parecia seruentur, uisum est sancte synodo, stantes Deo orationes persoluere.




CONCILII ANCYRANI CANONES XXu . Qui quidem priores sunt Nicenis, sed ideo postpositi sunt propter auctoritatem synodi ecumenice. [1Kb]


'. , , , ,  , [] , , , .

'. , , [* 6Kb] , [] , , . [ ] , , .

'. ,  , , , , , [], , , , , , , , . , , . . , . ,  [], , .

'. , , [] , , , , , , .

'. , , , . , , ,  .  , . , , .

'. , , , , , , , , pgr ,  [] , , , . , . , .

'. , , . , , [].

'. ,  , , .

'. , , , , , , , . , .

'. , [] [], , , ,  . , , , .

'. , , , .

'. , , , .

'. , , , , [] [* 31Kb] .

'. ,  , , , , . , , , .

'. , , . , , , [] 

'. , , .

 '. , , . , .

'. [], , , , .

'. , [ ] , , , [  ] .

XXI.---1. Presbyteros qui immolauerunt, deinde contra reluctati sunt, non simulatione quadam, sed  ex ueritate, nec hoc prius machinati sunt, nec consulto ac de industria id fecerunt, et persuaserunt, ut tommentis subiici uiderentur, cum ea specie et opinione tantum inferrentur: uisum est eos honorem quidem sedis retinere: offerre autem illis, aut sermonem conferre, uel omnino sacro aliquo ministerio fungi non licere.

XXII.---2. Diaconos similiter qui immolauerunt, postea autem reluctati sunt, illum quidem honorem habere placuit: ipsos uero cessare ab omni sacro ministerio siue panem uel calicem offerendi, uel predicandi. Sed si quidam episcopi conscii sint laboris eorum, et humilitatis et mansuetudinis, et uoluerint eis aliquid amplius tribuere, uel auferre, in eorum potestate id esse.

XXIII.---3. Eos qui fugientes comprehensi sunt,  uel a domesticis traditi, uel suis alioqui facultatibus priuati, uel tormenta perpessi, uel in carcerem coniecti sunt, clamantes se esse Christianos, et eo usque astricti sunt, ut ii qui uim afferebant  in manus uiolenter immitterent, aut aliquid polluti cibi per necessitatem sumere cogerentur, confitentes perpetuo se esse Christianos, et eius quod accidit dolorem, et amictu et habitu, et uite humilitate preseferentes, hos uelut inculpatos, a communione non arceri. Si uero ab aliquo etiam sunt prohibiti, maioris cautionis gratia, uel etiam propter quamdam ignorantiam, statim admittantur. Hoc autem similiter et de clericis et aliis laicis. Illud etiam perquisitum est, an possent etiam laici, qui in eamdem necessitatem inciderunt,  ad ordinem promoueri. uisum est ergo, et eos, ut qui nichil peccassent, si etiam precedens eorum uite instituende ratio recta inueniatur, promoueri.

XXIu.---4. De his qui per uim immolauerunt, et preterea ad idola cenauerunt: quicunque abducti quidem et letiore habitu accesserunt, et ueste pretiosiori usi sunt, et preparate cene indifferenter participes fuerunt, placuit eos inter audientes uno anno constitui, tribus autem annis substerni ac supplices esse, soli autem orationi duobus annis communicare, et tunc ad perfectionem accedere.

XXu.---5. Quicunque autem cum ueste lugubri accesserunt, et accumbentes comederunt, interea toto tempore accubitus lacrymas fundentes, si compleuerunt substrationis triennale tempus, sine oblatione recipiantur. Si autem non comederunt, biennio  substrati, tertio anno communicent sine oblatione, ut perfectionem quadriennio consequantur. Episcopi autem potestatem habeant, modum conuersionis eorum examinantes, aut humanius agendi uel plus temporis adiiciendi. Ante omnia autem et precedens uita, et que consecuta est, examinetur, et sic eis clementia impertiatur.

XXuI.---6. De his qui minis tantum penarum, aut priuationis facultatum, aut deportationis cesserunt, et immolauerunt, et ad presens usque tempus penitentiam non egerunt, nec conuersi sunt; nunc autem circa tempus synodi se obtulerunt, et conuersionis cogitationem induerunt: placuit ad magnum usque diem eos inter audientes admitti, et post magnum  diem triennio substerni: et postmodum duobus annis sine oblatione communicare: et sic demum sex annis peractis, ad perfectionem uenire. Si uero quidam ante hanc synodum ad penitentiam admissi sunt, ab illo tempore eis sexennii initium computetur. Sed si periculum mortisque exspectatio, ex morbo aut aliqua occasione, contigerit, secundum canonem recipiantur.

XXuII.---7. De his qui in festo paganorum, in loco gentilibus deputato, conuiuati sunt, et proprios cibos attulerunt et comederunt, placuit, cum biennio substrati fuerint, esse recipiendos. Utrum uero cum oblatione eos recipere oporteat, unumquemque episcoporum examinare et aliam uitam in unoquoque inquirere.

XXuIII.---8. Qui autem bis uel ter immolauerunt  coacti, quatuor annis substernantur: duobus autem annis sine oblatione communicent, et septimo anno perfecte recipiantur.

XXIX.---9. Quicunque autem non solum desciuerunt, sed etiam insurrexerunt, et fratres suos compulerunt, et cause fuerunt ut cogerentur, ii annis quidem tribus auditionis locum suscipiant, per aliud uero sexennium substernantur, alio autem anno sine oblatione communicent: ut decennio peracto, perfectionem consequantur. In eo autem ipso tempore et alia eorum uita obseruanda est.

XXX.---10. Diaconi quicunque ordinantur, si in ipsa ordinatione protestati sunt, et dixerunt oportere se uxores ducere, cum non possint sic manere, hi si postmodum uxores duxerint, sint in ministerio;  eo quod eis episcopus hoc concesserit. Si qui autem tacuerint, et in ordinatione, ut ita manerent, suscepti sunt, postea ad nuptias uenerint, ii a diaconatu cessent.

XXXI.---11. Desponsatas puellas, et ab aliis postea raptas, placuit iis reddi quibus desponsate fuerant, etiam si uim passe sunt.

XXXII.---12. Eos qui ante baptisma immolauerunt, et postea baptizati sunt, placuit ad ordinem prouehi, ut qui abluti sunt

XXXIII.---13. Chorepiscopis non licere, presbyteros uel diaconos ordinare. Sed nec presbyteris ciuitatis, sine litteris episcopi, in aliena parecia aliquid agere.

XXXIu.---14. Hi qui in clero sunt, presbyteri,  uel diaconi, et a carnibus abstinent: placuit eas quidem attingere, et sic, si uoluerint, ab eis abstinere . Si autem noluerint olera que cum carnibus coquuntur, comedere, et canoni non cedant, ab ordine cessare.

XXXu.---15. De his que pertinent ad dominicum, quecunque cum episcopus non esset, presbyteri uendiderint, dominicum reuocare: in iudicio autem episcopi esse, an oporteat pretium recipi, an non, propterea quod sepe rerum uenditarum reditus maius pretium his ipsis reddiderit.

XXXuI.---16. De his qui irrationabiliter uersati sunt, uel uersantur, quicunque ante XX annum peccarunt, postquam annis quindecim substrati fuerint, communionem orationis assequantur. Deinde cum in  illa communione quinque annis perseuerauerint, tunc etiam oblationem attingant. Discutiatur autem et uita eorum, qualis in substratione fuerit, et ita humanitatem consequantur. Quod si qui perseuerantius his peccatis adheserint, hi longiorem substrationem habeant. Quicunque autem hanc etatem transgressi, et habentes uxores in hoc peccatum inciderunt, uiginti quinque annis substrati, communionem orationis assequantur. Deinde cum in orationis communione quinque annos peregerint, oblationem assequantur. Si qui autem et uxores habentes, et quinquagesimum annum transgressi peccauerunt, in uite exitu communionem assequantur.

XXXuII.---17. Eos qui irrationabiliter uersati sunt, et qui leprosi sunt, uel fuerunt, precepit sancta synodus inter eos orare qui spiritu periclitantur immundo.

 XXXuIII.---18. Si qui episcopi constituti, nec suscepti ab illa parecia in qua nominati fuerunt, alias uoluerint parecias inuadere, et iis qui constituti sunt uim afferre, et seditiones aduersus illos excitare, hos abiici placuit. Si autem uoluerint in presbyterio residere, in quo prius erant presbyteri, ipsos honore non moueri. Quod si etiam seditiones concitauerint aduersus eos qui illic constituti sunt, episcopos, presbyterii quoque honore illos priuari et abdicatos efflei.

XXXIX.---19. Quicunque uirginitatem promittentes,  irritam faciunt sponsionem, ii digamorum definitionem impleant. uirgines autem, que tanquam sorores cum quibusdam habitant, prohibemus.

XL.---20. Si alicuius uxor adulterium commiserit, uel ipse adulterium commiserit, septennio oportet eum perfectionem assequi, secundum gradus qui eo deducunt.

XLI.---21. De mulieribus que fornicantur, et partus suos perimunt, et medicamentis abortionis faciendis student: prior quidem definitio usque ad uite exitum prohibebat, et ei quidam assentiuntur: humanius autem agentes, definimus ut decennium per gradus prefinitos impleant.

XLII.---22. Qui uoluntarie homicidium commiserunt, supplices quidem substernantur: in exitu autem uite perfectione digni habeantur.

 XLIII.---23. Qui non sponte nec uoluntate homicidium commiserunt, prior quidem definitio post septennium perfectionem consequi precipit, secundum prefinitos gradus: secunda uero, quinquennii tempus implere.

XLIu.---24. Qui diuinationes expetunt, et consuetudines gentium subsequuntur, aut in domos suas huiusmodi homines introducunt, exquirendi aliquid arte magica, aut expiandi causa, in canonem quinquennii incidant, secundum gradus definitos: tres annos iaceant, duos communicent in oratione sine oblatione.

XLu.---25. Quidam sponsam habens, sororem eius corrupit, ita ut et ipsa conciperet, sponsam autem postea duxit, illa uero que corrupta est, necem sibi intulit. Hi qui conscii fuerunt, iussi sunt decem annis  inter eos qui consistunt, recipi, secundum gradus definitos.




CONCILII NEOCAESARIENSIS CANONES XIu . Qui quidem sunt Ancyranis posteriores, Nicenis uero antiquiores. [1Kb]


'. , . , , .

'. ,  , , , . , , .

'. , , .

'. , , [], , .

'. , , , . , .

 '. , . , .

'. , , ,

'. , , . , . , [].

'. , ,  iacgr , , . [] . , , .

'. , .

'. , , . [], .

'. [] ,  , , .

'. , , , , , . , , , , .

'. , [* 9Kb] .

 XLuI. Presbyter si uxorem duxerit, ordine suo moueatur; si autem fornicatus fuerit, uel adulterium commiserit, penitus extrudatur, et ad penitentiam redigatur.

XLuII. Mulier si duobus fratribus nupserit, abiiciatur  us ue ad mortem; uerumtamen in morte, si promiserit quod ubi conualuerit, soluet matrimonium, propter humanitatem, penitentiam habebit. Sed si mortua fuerit mulier, in huiusmodi coniugio existens, uel eius maritus, difficilis erit penitentia remanenti.

XLuIII. De iis qui in plurimas nuptias incidunt, tempus quidem definitum manifestum est: conuersio autem ac fides ipsorum tempus contrahit.

XLIX. Si quis mulierem concupiscens, proposuerit cum ea concumbere, eius autem desiderium ad opus non uenerit, uidetur esse gratia seruatus.

L. Catechumenus si in dominicum ingrediens, in ordine catechumenorum steterit, is autem peccat: si genu quidem flectens, audiat non amplius peccans: sin autem etiam audiens peccet, expellatur

 LI. De ea que uterum gerit, quod oporteat eam baptizari quando uoluerit. Nihil enim in hoc, ea que parit, nascenti communicat, quia proprium uniuscuiusque propositum in confessione ostendatur.

LII. Presbyter in digamorum nuptiis ne conuiuetur. Cum enim penitentiam requirat digamus, quis erit presbyter qui illas nuptias isto conuiuio comprobet?

LIII. Si alicuius uxorem, cum esset laicus, adulteratam fuisse euidenter fuerit comprobatum, talis ad ministerium uenire non potest. Sin autem etiam post ordinationem adulterata fuerit, dimittere eam conuenit. Quod si cum illa conuixerit, non potest sibi commissum ministerium habere.

LIu. Si presbyter qui corporale peccatum admiserit,  promotus fuerit, et confessus fuerit, quod ante ordinationem peccauerit: non offerat, manens in aliis, propter aliud eius uite studium; reliqua enim peccata dixerunt multi per manus impositionem tolli. Quod si ipse non confiteatur, aperte autem conuinci non potuerit, potestatis sue iudicio relinquatur.

Lu. Similiter et diaconus, si in idem peccatum inciderit, ministri ordinem habeat.

LuI. Presbyter ante triginta annos non ordinetur, etiamsi ualde dignus fuerit, sed hoc tempus obseruet. Dominus enim iehsu Christus trigesimo anno baptizatus est, et cepit docere

LuII. Si quis in morbo constitutus illuminatus fuerit, ad honorem presbyterii promoueri non potest: fides enim eius non est ex proposito, sed ex necessitate:  nisi forte propter sequens eius studium et fidem, atque hominum raritatem.

LuIII. Regionarii presbyteri, in dominico ciuitatis offerre non possunt, presente episcopo, uel presbyteris urbis, neque panem dare in oratione, neque calicem; sin autem absint, et ad orationem solus uocatus fuerit, dare poterit. Chorepiscopi autem, sunt quidem ad exemplum septuaginta, ut autem comministri, propter studium in pauperes, offerunt honorati.

LIX. Diaconi septem esse debent secundum canonem, etiamsi sit magna ciuitas: eius autem rei fidem faciet liber Actorum .




CONCILII GANGRENSIS CANONES XX . [1Kb]


 '. , , , , , .

'. , , , , , , , .

 '. , , , .

'. , , .

'. , , .

'. , , , .

' ,  , , .

'. , , , , .

'. , [ ] , [ ] , .

'. , , .

'. ,  , , , .

'. [], , , , .

'. , , [] [], .

'. , , , .

'. ,  [] , [ ] [], , .

'. , , , , , .

'. [] , , [] , .

'. , .

'. ,  , , , [Zon. ] , .

'. [] , , , , .

 LX.---1. Si quis nuptias accuset, et dormientem cum uiro suo, fidelem piamque ac religiosam, detestetur ac uituperet, quasi non possit in regnum Dei introire, anathema sit.

LXI.---2. Si quis carnem edentem, absque sanguine, et idolis immolato et suffocato, cum pietate et fide, condemnat, uti spem non habentem, propter huiusmodi perceptionem, anathema sit.

 LXII.---3. Si quis seruum, diuini cultus pretextu, dominum contemnere doceat, et ab eius obsequio discedere, nec ei bona fide et omni honore seruire, anathema sit.

LXIII.---4. Si quis discernit presbyterum coniugatum, quasi non oporteat, eo ministrante, eius oblationi communicare, anathema sit.

LXIu.---5. Si quis docet domum Dei contemnendam esse, et conuentus qui in ea celebrantur, anathema sit.

LXu.---6. Si quis extra ecclesiam priuatim conciones habet: et Ecclesiam contemnens, que sunt Ecclesie uult agere, non astante presbytero cum uoluntate episcopi, anathema sit.

LXuI.---7. Si quis ecclesiasticas fructuum oblationes  extra ecclesiam accipere aut dare uoluerit, preter consensum episcopi, uel eius cui huiusmodi officia commissa sunt, nec cum eius uoluerit agere consilio, anathema sit.

LXuII.---8. Si quis dederit uel acceperit fructuum oblationes, preter episcopum, uel eum qui constitutus est ad dispensationem beneficentie: et qui dat, et qui accipit, anathema sit.

LXuIII.---9. Si quis uirginitatem custodiens aut continentie studens, uelut abhorrens nuptias, secedat, non ideo quia sancta sit uirginitas, neque propter ipsum uirginitatis bonum, anathema sit.

LXIX.---10. Si quis uirginitatem seruans propter Dominum, se supra coniugatos extollat, anathema sit.

LXX.---11. Si quis illos despicit, qui agapas ex  fide faciunt, et propter honorem Domini conuocant fratres, et noluerit huiusmodi uocationibus communicare, paruipendens quod agitur, anathema sit.

LXXI.---12. Si quis uir, ob eam que existimatur pietatis exercitationem, utatur periboleo, hoc est amictu pallii: et uelut in hoc iustitiam constituens, condemnet eos qui cum pietate beris et alia communi solitaque ueste utuntur, anathema sit.

LXXII.---13. Si qua mulier, propter eam que existimatur pietatis exercitationem, uestem mutet, et pro solita ueste muliebri, uirilem sumat, anathema sit.

LXXIII.---14. Si qua mulier a marito suo diuertat, et secedere uelit, nuptias abhorrens, anathema sit.

LXXIu.---15. Si quis filios suos deserat, et eos  non alat, et quantum in se est ad pietatem et debitum Dei cultum non instituat: sed exercitationis pretextu, negligit, anathema sit.

LXXu.---16. Si qui filii secedant a parentibus, maxime fidelibus, diuini cultus pretextu, debitumque parentibus honorem non exhibeant, preposito uidelicet apud ipsos diuino cultu, anathema sit.

LXXuI.---17. Si qua mulier, propter eam que existimatur pietatis exercitationem, comam tondeat, quam Deus ei dedit in memoriam subiectionis, ut que subiectionis preceptum dissoluat, anathema sit.

LXXuII.---18. Si quis, ob eam que existimatur pietatis exercitationem, Dominico die ieiunat, anathema sit.

LXXuIII.---19. Si quis eorum, qui pietatis exercitationi  student, absque necessitate corporis, insolescat, et tradita in commune ieiunia et ab Ecclesia obseruata dissoluat, nimirum perfecta, que in eo est, ratiocinatione illa improbante, anathema sit.

LXXIX.---20. Si quis superbo affectu utens, et abhorrens conuentus martyrum, et sacra que in eis celebrantur, et eorum memorias, anathema sit.




CONCILII ANTIOCHENI CANONES XXu . [1Kb]


 '. []  , , . , . . , , , , . , , .  , .

'. , , , , , , , . , . , , ,  .

'. , , , , , , , . , , . , , [ ].

 '. , , , , , , , , , , , .

'. , , , , [], , ,  , , [], , .

'. , [] , , , , , . .

'. .

'.  , , .

'. , , . , , , , . , ,  , , , , .

'. , , , , , , [], , , , ,  , , .

90'. , , , , , , , , [] . , , , .

 90'. , , [], , , , . , , , , .

90'. , , , , .  , , , .

90'. , [] , , , , , , , .

 90'. , , , .

90'. , , , , , , [ ] .

90'. , ,  , , , , [], .

90'. [], , , , , , , .

90'. ,  , , , , , , , , , .

90'. , , ,  , [ ] , [] , , , . .

'. , , ,  , [* 13Kb] , .

'. [] , , , , , , .

'. , , , ,  , , .

'. , . [] , . , , , , , ,  , . , , , , [ ] , , , .

'. , , , , , [] , , , » ,  .« , [] , , , , , , . , , , , , , , , .

LXXX.---1. Omnes qui audent dissoluere definitionem  sancte et magne synodi, que Nicee congregata est, in presentia religiosissimi imperatoris Constantini, de sancto festo salutiferi Paschatis, excommunicatos et Ecclesia eiectos esse statuimus, si contentiosus aduersus ea, que recte decreta sunt, perstiterint. Et hec quidem de laicis dicta sint. Si quis autem eorum qui presunt Ecclesie, episcopus, uel presbyter, uel diaconus post hanc definitionem ausus fuerit, ad populorum subuersionem et Ecclesiarum perturbationem seorsum agere, et Pascha cum Iudeis celebrare, hunc sancta synodus abhinc alienum esse ab Ecclesia iudicauit, ut qui non sibi solum peccati, sed et multis exitii et subuersionis causa fuerit: et non solum eos a ministerio deponit, sed et eos, qui audent iis communicare post depositionem.  Depositos autem omni quoque extrinsecus honore priuari, quem sanctus canon et Dei sacerdotium promeruit.

LXXXI.---2. Omnes qui ingrediuntur in ecclesiam Dei, et sacras Scripturas audiunt, nec communicant in oratione cum populo, aut auersantur participationem sancte Eucaristie, per quamdam peruersitatem, hos ab ecclesia eiici oportet, donec, postquam confessi fuerint, fructusque penitentie ostenderint, et implorauerint, ueniam assequi possint. Non licere autem communicare cum excommunicatis, neque cum his orare qui in domibus conuenientes, precibus Ecclesie non communicant, neque in alia ecclesia recipi, qui in alia ecclesia non conueniunt. Si quis autem ex episcopis, aut presbyteris uel diaconis, uel quilibet ex canone, excommunicatis communicare  apparuerit, eum quoque esse excommunicatum, ut qui canonem Ecclesie confundat.

LXXXII.---3. Si quis presbyter uel diaconus, uel quis omnino ex sacerdotali ordine, suam pareciam deserens, in aliam abierit, deinde omnino commigrans, in alia parecia multo tempore immorari conatur: ne amplius ministret, maxime si uocanti suo episcopo et ad suam pareciam regredi commonenti exhortantique, non pareat. Si autem in peruersitate perdurat, omnino a ministerio deponatur, ita ut nequaquam locum restitutionis inueniat. Si autem eum, qui propter hanc causam depositus est, alius episcopus susceperit, ille quoque a communi synodo cerceatur; ut qui ecclesiastica statuta dissoluat.

 LXXXIII.---4. Si quis episcopus a synodo depositus, uel presbyter aut diaconus a proprio episcopo, ausus fuerit aliquid de ministerio agere, siue episcopus, secundum precedentem consuetudinem, siue presbyter, siue diaconus, nullam amplius in alia synodo spem restitutionis, neque defensionis locum ei habere liceat. Sed et omnes ei communicantes, ab Ecclesia abiiciantur, et maxime si postquam cognouerint sententiam aduersus predictos fuisse prolatam, eis communicare ausi fuerint.

LXXXIu.---5. Si quis presbyter aut diaconus, contempto suo episcopo, ab Ecclesia seipsum segregauerit; et seorsum congregationem fecerit, et altare constituerit, et episcopo euocanti non acquieuerit, nec ei obedire, nec morem gerere uoluerit primo et  secundo uocanti, is omnino deponatur, nec amplius remedium assequi, nec honorem suum accipere possit. Quod si permanserit turbas faciens et seditiones Ecclesie, is per externam siue secularem potestatem ut seditiosu cerceatur

LXXXu.---6. Si quis a proprio episcopo fuit excommunicatus, ne prius ab aliis suscipiatur, quam suo reconcilietur episcopo uel synodo, que congregatur, accedens se defenserit, et persuasa synodo aliam sententiam retulerit. Hec autem definitio aduersus laicos, et presbyteros, et diaconos, omnesque qui sunt in canone obseruetur.

LXXXuI.---7. Nullus peregrinorum sine pacificis suscipiatur.

LXXXuII.---8. Nec presbyteri qui sunt in regionibus,  dent canonicas epistolas, uel ad solos uicinos episcopos epistolas mittant. Chorepiscopi autem qui sunt irreprehensibiles, dent pacificas.

LXXXuIII.---9. Episcopos, qui sunt in unaquaque prouincia, scire oportet episcopum qui metropoli preest, curam et sollicitudinem totius prouincie suscipere: eo quod in metropolim undequaque concurrunt omnes qui habent negotia. Unde placuit, eum quoque honore precedere: reliquos autem episcopos nichil extra ordinem uel ultra terminos suos agere secundum antiquum Patrum nostrorum canonem, qui hactenus obtinuit: aut ea tantum, que ad uniuscuiusque pareciam pertinent, et regiones que ei subsunt. Unumquemque enim episcopum potestatem habere sue parecie, eamque administrare, pro suo quisque studio ac religione, et curam gerere totius  regionis que sue urbi subest. Ut ordinet presbyteros et diaconos, et cum iudicio singula disponat: et nichil ultra facere aggrediatur, sine metropolitano episcopo, neque ipse sine reliquorum sententia.

LXXXIX.---10. Ii qui sunt in uicis et regionibus, uel qui chorepiscopi nominantur, etiamsi impositionem manuum episcoporum acceperint, placuit sancte synodo ut suum modum sciant, et sibi subiectas ecclesias administrent, earumque cura et moderamine contenti sint: constituant autem lectores et subdiaconos, et exorcistas, et eorum promotioni sufficere existiment; presbyterum autem aut diaconum ordinare non audeant sine episcopo ciuitatis, cui ipse et regio subiicitur. Si quis autem ea que definita sunt,  transgredi audeat, ipse quoque honore quem habet, priuetur. Chorepiscopus autem fiat ab episcopo ciuitatis, cui subiicitur.

XC.---11. Si quis episcopus uel presbyter, uel omnino ex canone, sine consensu et litteris episcoporum prouincie, et maxime metropolitani, ad imperatorem proficisci aggressus fuerit: is abdicetur et eiiciatur non solum a communione, sed etiam a dignitate, cuius particeps uidetur existere: ut qui religiosissimi imperatoris nostri auribus molestiam afferre audeat contra statutum Ecclesie. Si autem adire imperatorem necessaria causa exigat, hoc agatur cum deliberatione et sententia episcopi metropolitani prouincie, uel episcoporum qui sunt in eadem prouincia, et cum eorum litteris proficiscatur.

 XCI.---12. Si quis a proprio episcopo depositus, presbyter uel diaconus, uel episcopus a synodo, ausus fuerit imperatoris auribus molestiam afferre, cum oporteat ad maiorem synodum conuerti, et ius quod se habere putat, ad plures episcopos referre, eorumque examinationem et iudicium suscipere. Si itaque his contemptis, imperatori molestus fuerit, is nulla uenia dignus, neque sui defendendi locum habeat, nec spem restitutionis exspectet.

XCII. 13. Nullus episcopus audeat ab una prouincia in aliam transire, et ad promotionem ministerii aliquos in Ecclesia ordinare, nec si alios una secum inducat, nisi uenerit litteris accersitus metropolitani, et episcoporum qui sunt cum ipso, in quorum regionem accedit. Si autem nullo uocante, inordinate adueniat,  ad aliquorum ordinationem, et ecclesiasticarum rerum, ad se non pertinentium, constitutionem, sint quidem irrita que ab ipso geruntur: ipse uero sue peruersitatis et preter rationem facte aggressionis debitas penas det, exinde scilicet a sancta synodo depositus.

XCIII.---14. Si quis episcopus de quibusdam criminibus iudicetur, deinde contingat episcopos prouincie de eo dissidere, illis quidem eum de quo fertur sententia, innocentem pronuntiantibus, his uero reum: pro tota componenda controuersia, placuit sancte synodo, ut episcopus metropolitanus e uicina prouincia iudices alios conuocet, qui controuersiam tollant, et quod cum prouincie episcopis probatum fuerit, confirmet.

 XCIu.---15. Si quis episcopus aliquorum criminum accusatus, ab omnibus prouincie episcopis condemnatus fuerit, et omnes unam consentientem aduersus eum sententiam tulerint: is ne amplius ab aliis iudicetur: sed prouincie episcoporum firma maneat sententia.

XCu.---16. Si quis episcopus uacans, in ecclesiam uacantem seipsum iniiciens, arripuerit sedem absque perfecta synodo, hunc expellendum esse, etiamsi omnis populus, quem arripuit, eum elegerit. Perfecta uero synodus illa est, cui interest et metropolitanus episcopus.

XCuI.---17. Si quis episcopus, accepta impositione manuum ab episcopo et populo preesse iussus,  ministerium non susceperit, neque acquieuerit proficisci ad ecclesiam sibi commissam, hunc excommunicatum esse donec coactus suscipiat, aut perfecta synodus episcoporum prouincie de ipso aliquid definiat.

XCuII.---18. Si quis episcopus ordinatus, non accesserit ad pareciam cui est ordinatus, non sua quidem culpa, sed propter populi contradictionem, uel aliam causam, que a se non oritur, is sit et honoris et ministerii particeps dummodo nichil molestie afferat rebus Ecclesie in qua conuenit. Is autem id suscipiat, quod perfecta prouincie synodus iudicando statuerit.

XCuIII.---19. Episcopus ne ordinetur absque synodo et presentia metropolitani prouincie, eo autem  presente; omnino melius est, omnes una cum eo adesse comministros, qui sunt in prouincia, et eos per litteras metropolitanum conuocare. Et si quidem omnes accesserint, bene est: sin autem hoc difficile fuerit, plures omnino adesse oportet, aut certe per litteras una cum illis suffragium ferre, et sic cum plurium presentia aut suffragio ordinationem fieri. Sin autem aliter preter hec que decreta sunt, fiat, non ualere ordinationem. Si autem iuxta prefinitum canonem ordinatio facta fuerit, et nonnulli per contentionem contradicant, obtineat plurimorum sententia.

XCIX.---20. Propter usus ecclesiasticos et pro dirimendis controuersiis, recte habere uisum est, ut per unamquamque prouinciam synodi episcoporum bis in anno fiant. Ac prima quidem post tertiam septimanam  festi Pasche, ut quarta septimana Pentecostes perficiatur synodus, metropolitano prouinciales episcopos admonente. Secunda uero synodus fiat idibus Octobris, qui est decimus quintus hyperberetei: ut in his ipsis synodis accedant presbyteri et diaconi, et omnes qui se iniuria affectos putant, et a synodo iudicium assequantur. Nullis uero liceat per se synodos celebrare sine iis quibus metropoles credite sunt.

C.---21. Episcopus ab alia parecia in aliam ne transeat, nec se sua sponte ingerens, nec a populis ui adactus, nec ab episcopis necessitate compulsus: maneat autem in ea ecclesia, quam ab initio a Deo sortitus est, nec ab ea recedat secundum definitionem  de ea re primum editam.

CI.---22. Episcopus non adeat alienam ciuitatem, que ei subiecta non est, neque regionem que ad eum non pertinet, ad alicuius ordinationem, nec constituat presbyteros, aut diaconos alteri subiectos episcopo, nisi forte cum sententia proprii illius regionis episcopi. Si quis autem tale quid ausus fuerit, irrita sit eius ordinatio, et ipse a synodo cerceatur.

CII.---23. Episcopo non licere alium pro se successorem constituere, etiamsi sit in fine uite. Si quid autem tale fiat, irritam esse huiusmodi constitutionem. Seruetur autem statutum ecclesiasticum, quod continet non aliter fieri oportere, nisi cum synodo  et iudicio episcoporum, qui post obitum quiescentis, potestatem habent, eum qui dignus exstiterit, promouere.

CIII.---24. Recte habet, ea que sunt Ecclesie, Ecclesie seruari cum omni diligentia, et bona conscientia, et fide que in Deum est, qui omnia inspicit et iudicat: que etiam administrari conuenit cum iudicio et potestate episcopi, cui omnis populus commissus est, et anime eorum qui in ecclesia congregantur. Manifesta uero sint, que ad Ecclesiam pertinent cum notitia presbyterorum et diaconorum, qui circa ipsum sunt, ut ipsi non ignorent, que sunt Ecclesie, nec eos aliquid lateat. Ut si contigerit episcopum e uita migrare, iis manifestis existentibus que ad Ecclesiam pertinent. ea non intercidant, aut pereant: nec  que sunt propria episcopi, pretextu rerum ecclesiasticarum turbentur. Est enim iustum et acceptum coram Deo et hominibus, ut  ea que propria sunt episcopi, quibus ipse uelit, relinqui; que autem sunt Ecclesie, ipsi seruari: ut nec Ecclesia damnum aliquod patiatur, nec episcopus ecclesie pretextu proscribatur, uel qui ad eum attinent, in causas incidant, quo post mortem ipse maledictionibus oneretur.

CIu.---25. Episcopus habeat rerum Ecclesie potestatem, ad dispensandum in omnes egentes, cum summa reuerentia et timore Dei. Ipse autem eorum, quibus indiget , sit particeps ad usus necessarios, et fratrum qui apud eum hospitio excipiuntur, ut ipsi nullo modo priuentur, secundum diuinum Apostolum dicentem: Habentes alimenta et  quibus tegamur iis contenti sumus : quod si contentus istis non fuerit, et in usus suos res ecclesie conuertat, et illius reditus, uel agrorum fructus, sine presbyterorum uel diaconorum sententia pertractet, sed domesticis et cognatis uel fratribus, uel filiis potestatem concedat; ut hoc modo rationes Ecclesie tacite detrimentum capiant, ipse synodo prouincie administrationis rationes reddat. Si autem et aliter insimuletur episcopus, uel qui sunt cum eo presbyteri, ea que ad ecclesiam pertinent, uel ex agris uel ex quacunque alia causa ecclesiastica ad seipsos referre, ut pa peres opprimantur, et rationi ecclesie, iis quequisic administrant, criminatio et infamia inuratur. Hi etiam correctionem assequantur, sancta synodo id quod decet, examinante.




CONCILII LAODICENI CANONES LIX . [1Kb]


 '. , , , , .

'. , ,  , , , , .

'. , [] , .

'. , .

'. , .

'. , , .

'. , , ,  , , , , , , , , .

'. , [ ] [], []. , .

'. ,  , , , , .

'. , .

'. , , .

'. , , , , .

 '. , .

'. , , .

'. , , , .

'. .

'. , , , .

 '. , .

'. , , , , , , , , , () , .

 '. , . , .

'. , .

'. , .

'. .

'. , [] , ,  .

'. , .

'. [] , , .

'. , [].

'. , , .

'. ,  , , . , [ ].

'. , , , . .

'. , , [] .

'. , , .

 '. , .

'. , , , [] . .

'. , , , . , , , , .

 '. , , , , .

'. , .

'. , .

'. , .

'. , ,  , , .

'. .

'. .

'. , , , .

'. .

'. .

'. , ,  .

'. , , , .

'. [ ].

' , .

'. , [] .

'.  , [] .

'. .

'. , , , .

'. , , , .

'. , .

 '. , .

'. , , , .

'. .

'. , .

 '. . '. '. . '. . '. . '. . '. , . '. . '. ' '. '. ' '. '. ' ', '. ' '. '. '. '. . '. . '. . '. . ' . '. . '. , . '. . '. . , , , , . . , , , , . , , ,  , , , , , , , .

 Cu.---1. Quod oportet, secundum ecclesiasticum canonem, eos qui libere et legitime binis nuptiis iuncti sunt, neque clandestinum matrimonium inierunt, exiguo tempore elapso, postquam precibus et ieiuniis uacauerint, secundum indulgentiam communionem ipsis reddi definimus.

CuI.---2. Quod oportet, eos qui diuersis delictis peccauerunt, et in oratione confessionis et penitentie  perseuerant, perfectam a malis suis conuersionem demonstrantes, pro qualitate delicti tempore penitentie eis dato, propter misericordiam et bonitatem Dei, communionem concedi.

CuII.---3. Quod non oportet eos, qui recens sunt baptizati, in ordinem sacerdotalem promoueri.

CuIII.---4. Quod non oportet sacerdotes fenerari, et usuras que centesime dicuntur, accipere.

CIX.---5. Quod non oportet electiones fieri in presentia audientium.

CX.---6. Quod non oportet hereticis concedere, ut in domum Dei ingrediantur, si in heresi permaneant.

CXI.---7. Quod non oportet eos qui ex heresibus,  hoc est a Nouatianis, aut Photinianis, aut Quartadecimanis, conuertuntur, siue qui apud illos fideles dicuntur, admitti, priusquam omnem heresim anathematizauerint, precipue uero eam in qua detinebantur: et tunc deinceps, qui apud eos fideles dicuntur, fidei symbola discentes, et unctos sancto chrismate, sic sancto mysterio communicare.

CXII.---8. Quod oportet eos, qui ab eorum heresi qui Phryges dicuntur, conuertuntur, licet sint in clero qui apud eos esse creditur, siue maximi dicantur, huiusmodi cum omni diligentia catechizari et baptizari ab Ecclesie episcopis et presbyteris.

CXIII.---9. Non concedendum esse in cemeteria,  uel in ea que dicuntur martyria quorumuis hereticorum, eos qui sunt Ecclesie, accedere orationis uel curationis gratia. Sed huiusmodi si fideles fuerint, aliquantisper communione priuari: sin penitentes autem et confitentes se deliquisse, suscipi.

CXIu.---10. Quod non oportet eos, qui sunt Ecclesie, indifferenter filios suos hereticis matrimonio coniungere.

CXu.---11. Quod non oportet eas, que dicuntur uidue seniores, uel presidentes, in ecclesia constitui.

CXuI.---12. Quod oportet episcopos iudicio metropolitanorum et finitimorum episcoporum ad ecclesiasticum magistratum constitui, plurimo tempore probatos et in uerbo fidei et in recti uerbi dispensatione.

 CXuII.---13. Quod non sit permittendum turbis electiones eorum facere qui in sacerdotio constituendi sunt.

CXuIII.---14. Quod sancta, instar eulogiarum, in festo Pasche in alias parecias transmitti non debeant.

CXIX.---15. Quod non oportet preter canonicos cantores, qui ambonem ascendunt, et ex codice canunt, alios quoslibet canere in ecclesia.

CXX.---16. Quod oportet in sabbato Euangelia cum aliis Scripturis legi.

CXXI.---17. Quod non oportet in conuentibus psalmos contexere, sed in unoquoque psalmo interiecto spatio, lectionem fieri.

 CXXII.---18. Quod idipsum ministerium orationum, et in nonis et uesperis fieri debeat.

CXXIII.---19. Quod oportet, seorsum primum, post sermones episcoporum, catechumenorum orationem peragi, et postquam exierint catechumeni penitentium orationem fieri; iisque accedentibus accepta manuum impositione, et abscedentibus, sic fidelium tres orationes fieri: unam quidem, scilicet primam, silentio, secundam uero et tertiam pronuntiatione impleri, deinde sic pacem dari. Et posteaquam presbyteri episcopo pacem dederint, tunc laici eam dare. Et sic sanctam oblationem celebrari. Et solis sacerdotibus licere ad altare accedere, et communicare.

CXXIu.---20. Quod non oportet diaconum ante  presbyterum sedere, sed sedere cum iussu presbyteri. Similiter autem diaconis honorem haberi a ministris et omnibus clericis oportet.

CXXu.---21. Quod non oportet ministros locum habere in secretario, et dominica uasa contingere.

CXXuI.---22. Quod non oportet ministrum orarium ferre, nec ostia relinquere.

CXXuII.---23. Quod non oportet lectores aut cantores orarium ferre, et sic legere uel canere.

CXXuIII.---24. Quod non oportet sacerdotes a presbyteris usque ad diaconos, et deinceps quemlibet ecclesiastici ordinis usque ad ministros aut lectores aut cantores, aut exorcistas, aut ostiarios, aut  ordinis monachorum, in cauponam ingredi.

CXXIX.---25. Quod non oportet ministros panem dare, uel calicem benedicere.

CXXX.---26. Quod non oportet eos exorcizare, qui ab episcopo promoti non sunt, neque in ecclesiis neque in edibus.

CXXXI.---27. Quod non oportet sacerdotes aut clericos, aut laicos ad agapen uocatos, partes tollere, eo quod hinc ecclesiastico ordini ignominia inuratur.

CXXXII.---28. Quod non oportet in dominicis, aut ecclesiis agapen facere, et in domo Dei comedere uel accubitus sternere

CXXXIII.---29. Quod non oportet Christianos iudaizare, et in sabbato otiari: sed ipsos eo die operari.  Diem autem dominicum preferentes, otiari, si modo possint, ut Christiani. Quod si inuenti fuerint iudaizare, anathema sint a Christo.

CXXXIu.---30. Quod non oportet sacerdotes aut clericos, aut monachos, in balneo cum mulieribus lauari, neque omnem penitus Christianum, aut laicum. Hec enim est prima reprehensio apud gentes.

CXXXu.---31. Quod non oportet cum quibuscunque hereticis matrimonia contrahere, nec filios uel filias dare: sed potius accipere, si se Christianos fieri promittant.

CXXXuI.---32. Quod non oportet hereticorum benedictiones accipere, que sunt potius maledictiones quam benedictiones.

 CXXXuII.---33. Quod non oportet cum hereticis aut schismaticis orare.

CXXXuIII.---34. Quod non oportet quemcunque christianum, Christi martyres relinquere, et ad falsos martyres, hoc est hereticos abire, aut eos qui heretici exstiterunt. Hi enim sunt a Deo alieni. Sint ergo anathema qui ad eos abeunt.

CXXXIX.---35. Quod non oportet Christianos Ecclesiam Dei relinquere, et abire, et angelos nominare, et congregationes facere, quod est prohibitum. Si quis igitur inuentus fuerit huic occulte idololatrie seruiens, sit anathema, quia reliquit Dominum nostrum Iesum Christum, Filium Dei, et ad idololatriam accessit.

CXL.---36. Quod non oportet sacerdotes aut clericos,  magos aut incantatores esse, uel mathematicos, uel astrologos, aut facere que dicuntur phylacteria, que quidem sunt animarum ipsarum uincula. Eos autem qui ferunt, eiici ab ecclesia precipimus.

CXLI.---37. Quod non oportet, que a Iudeis uel hereticis festiua mittuntur, accipere, nec cum eis dies festos agere.

CXLII.---38. Quod non oportet a Iudeis azyma accipere, aut eorum impietatibus communicare.

CXLIII.---39. Quod non oportet cum gentibus festum agere, et eorum impietati communicare.

CXLIu.---40. Quod non oportet episcopos ad synodum uocatos, contemnere, sed abire, et docere  uel doceri, ad correctionem Ecclesie et reliquorum. Si quis autem contempserit, seipsum accusabit, preter quam si propter infirmitatem ire non possit.

CXLu.---41. Quod non oportet sacerdotem aut clericum sine canonicis litteris proficisci.

CXLuI.---42. Quod non oportet sacerdotem aut clericum sine iussu episcopi proficisci.

CXLuII.---43. Quod non oportet ministros, uel paululum fores relinquere, sed orationi uacare.

CXLuIII.---44. Quod non oportet mulieres ad altare ingredi.

CXLIX.---45. Quod non oportet, post duas hebdomadas quadragesime, ad baptismum admitti.

CL.---46. Quod non oportet eos qui baptizandi sunt fidem ediscere, et quinta feria septimane episcopo  aut presbyteris renuntiare.

CLI.---47. Quod oportet eos qui in morbo baptisma accipiunt, et postea conualuerunt, fidem ediscere, et nosse quod diuino beneficio digni habiti sunt.

CLII.---48. Quod oportet eos qui baptizantur, post baptisma inungi supercelesti chrismate, et regni Christi participes esse.

CLIII.---49. Quod non oportet in quadragesima panem offerre, nisi sabbato et dominica tantum.

CLIu.---50. Quod non oportet in quadragesima, in ultime septimane quinta feria, ieiunium soluere, et totam quadragesimam non uenerari: sed oportet totam quadragesimam ieiunare aridis uescentes.

CLu.---51. Quod non oportet in quadragesima  martyrum natalitia celebrare, sed sanctorum martyrum commemorationem facere in sabbatis et dominicis.

CLuI.---52. Quod non oportet in quadragesima nuptias uel natalitia celebrare.

CLuII.---53. Quod non oportet Christianos ad nuptias uenientes tripudiare uel saltare, sed caste cenare uel prandere, sicut decet Christianos.

CLuIII.---54. Quod non oportet sacerdotes aut clericos spectacula aliqua contemplari in nuptiis uel conuiuiis, sed antequam thymelici ingrediantur, eos surgere et discedere.

CLIX.---55. Quod non oportet sacerdotes aut clericos, sed neque laicos, ex symbolis conuiuia celebrare.

 CLX.---56. Quod non oportet presbyteros ante ingressum episcopi, ingredi et sedere in sacrario, sed cum episcopo ingredi, nisi forte infirmitate detineatur uel peregre profectus sit episcopus.

CLXI.---57. Quod non oportet in uicis et regionibus episcopos constitui, sed curatores, eos autem qui antehac constituti fuerunt, nichil agere sine consensu episcopi ciuitatis: similiter autem et presbyteros, nichil agere sine consensu episcopi.

CLXII.---58. Quod non oportet in domibus fieri oblationes ab episcopis aut presbyteris.

CLXIII.---59. Quod non oportet priuatos psalmos in ecclesia legere, aut libros non canonicos, sed solos canonicos ueteris et Noui Testamenti.

 Hec autem sunt que legi oportet ueteris Testamenti: 1o Genesis, 2o Exodus, id est, exitus ex Aegypto; 3o Leuiticum, 4o Numeri, 5o Deuteronomium, 6o Iesu Naue, 7o Iudices, Ruth, 8o Hester, 9o Regnorum I et II, 10o Regnorum III et Iu, 11o Paralipomenon I et II, 12o Esdre I et II, 13o liber Psalmorum CL, 14o Prouerbia Salomonis, 15o Ecclesiastes, 16o Cantica canticorum, 17o Iob, 18o duodecim Prophete, 19o Esaias, 20o Ieremias et Baruch, lamentationes et epistole, 21o Ezechiel, 22o Daniel. Noui autem Testamenti hec: Euangelia quatuor, secundum Mattheum, secundum Marcum, secundum Lucam, secundum Ioannem; Actus apostolorum; Epistole catholice septem, uidelicet Iacobi 1, Petri 2, Ioannis 3, Iude 1; Epistole Pauli quatuordecim: ad Romanos  1, ad Corinthios 2, ad Galatas 1, ad Ephesios 1, ad Philippenses 1, ad Colossenses 1, ad Thessalonicenses 2, ad Hebreos 1, ad Timotheum 2, ad Titum 1, ad Philemonem una.




CONCILII CONSTANTINOPOLITANI eCUMENICI II. CANONES uII , [1Kb]


 '. , , , , , ,  , , , , , .

'. , , , , , , , , , , .  , . , .

'. .

'. , , ,  .

'. .

'. [], , , [] , , []  , , , [ ] , , , , [], . , , , , . , . , ,  , . , [] [] . , , , , , . , , . , , ,  , . , , , [] , [] , [] . , []  [], , , , , , .

'. , , [], [] , , ,  , , » .« , , [], [ ]  , , , , , , , .

 CLXIu.---1. Non uiolandam esse fidem Patrum trecentorum decem et octo, qui in Nicea Bithynie conuenerunt. Sed manere eam firmam, et anathematizari omnem heresim, et specialiter Eunomianorum, siue Anomeorum, et Arianorum, siue Eudoxianorum  et Semiarianorum, siue Pneumatomachorum, et Sabellianorum, et Marcellianorum, et Photinianorum, et Apollinaristarum.

CLXu.---2. Qui sunt super diecesim episcopi, ad Ecclesias extra suos terminos sitas ne accedant, neque confundant Ecclesias: sed secundum canones, Alexandrie quidem episcopus, que sunt in Aegypto tantum administret. Orientis autem episcopi Orientem solum gubernent: seruatis priuilegiis, que Antiochene Ecclesie Nicenis canonibus tributa sunt. Et Asiane dieceseos episcopi, Asianam diecesim tantum gubernent. Nec non et Pontice dieceseos ea tantum que ad Ponticam diecesim pertinent, et Thracie que sunt in Thracia gubernent. Non uocati autem episcopi super diecesim, non accedant propter  ordinationem, uel alias dispensationes faciendas. Seruato autem suprascripto de diecesibus canone, manifestum est quod ea que ad unamquamque prouinciam pertinent, synodus prouincie administret, secundum ea que in Nicea definita sunt. Ecclesias autem Dei que sunt in barbaricis gentibus, gubernari oportet secundum eam que obtinuit Patrum consuetudinem.

CLXuI.---3. Constantinopolitane ciuitatis episcopus habeat priuilegia honoris post Romanum episcopum, eo quod sit ipsa noua Roma.

CLXuII.---4. De Maximo Cynico, et eius inordinata constitutione, que Constantinopoli facta est. Placuit Maximum neque episcopum fuisse aut esse, nec qui ab eo ordinati sunt in quocunque gradu cleri, omnibus iis que ab illo facta sunt infirmatis.

 CLXuIII.---5. Quod ad tomum attinet Occidentalium, etiam eos suscipimus qui Antiochie unam confitentur Patris et Filii et Spiritus sancti deitatem.

CLXIX.---6. Quoniam multi, ecclesiasticum ordinem confundere et euertere uolentes, odiose et calumniose aduersus episcopos orthodoxos qui Ecclesias administrant, accusationes quasdam confingunt, nichil aliud conantes quam ut sacerdotum bonam existimationem contaminent, et tumultus populorum in pace degentium excitent: hac de causa placuit sancte synodo episcoporum, qui Constantinopoli conuenerunt, absque aliqua disquisitione accusatores non admitti, nec omnibus permittere aduersus eos qui Ecclesias  administrant accusationes instituere, neque tamen omnes excludere. Sed si quis propriam querelam, id est, priuatam aduersus episcopum mouerit utpote circumuentus defraudatusue ab eo, aut iniuria aliqua ab ipso affectus; in eiusmodi accusationibus nec persona accusatoris, nec religio inquirenda est. Oportet enim omnibus modis episcopi conscientiam liberam esse, et eum qui se iniuria affectum dicet, cuiuscunque religionis fuerit, ius suum consequi. Si autem ecclesiasticum fuerit crimen quod episcopo intenditur, tunc estimare oportet accusatorum personas: ut primum quidem hereticis non liceat orthodoxos episcopos de rebus ecclesiasticis accusare. Hereticos autem dicimus eos qui olim ab Ecclesia abdicati sunt, et qui postea a nobis anathematizati;  preter hos autem, et qui se sanam quidem fidem profiteri simulant, segregauerunt autem sese, et aduersus canonicos nostros episcopos congregationem faciunt: Deinde uero etiam si qui ab Ecclesia ob aliquas causas ante condemnati, et eiecti, uel excommunicati fuerint, siue clerici, siue laici ordinis sint, ne his quidem liceat accusare episcopum, priusquam de proprio crimine satisfecerint. Similiter autem et ii qui accusati sunt, ne prius ad episcopi aliorumue clericorum accusationem admittantur, quam se obiectorum sibi criminum insontes ostenderint. Si uero nonnulli nec heretici nec excommunicati fuerint, nec prius damnati uel aliquorum criminum accusati, dicant autem se habere aliquam ecclesiasticam aduersus episcopum accusationem: hos iubet sancta synodus primum  quidem apud omnes illius prouincie episcopos instituere accusationes et apud eos crimina reo episcopo obiecta probare et arguere. Si uero acciderit prouinciales ad correctionem illorum criminum non sufficere, tunc accedant ad maiorem synodum episcoporum illius dieceseos, qui hac de causa conuocati fuerint, nec prius accusationem instituant, quam scripto pari periculo se subiiciant, siquidem actorum serie in accusatione episcopi calumniose egisse inuenientur. Si quis autem spretis his, que, ut prius declaratum est, statuta sunt, ausus fuerit uel imperatoris aures obtundere, uel secularium magistratuum tribunalia, uel synodum ecumenicam perturbare, contemptis omnibus dieceseos episcopis, hic omnino ad accusationem non est admittendus, utpote  qui canonibus iniuriam infert, et ordinem ecclesiasticum euertit.

CLXX.---7. Eos qui ex hereticis recte fidei et parti eorum qui saluantur, adherere cupiunt, admittimus secundum subiectum ordinem et consuetudinem. Arianos quidem et Macedonianos, et Sabbatianos, et Nouatianos qui se puros et sinistros uocant, et Quartodecimanos siue Quaternarios, et Apollinaristas recipimus, dantes quidem libellos et omnem heresim exsecrantes, que non conueniat cum sancta Dei catholica et apostolica Ecclesia; et signatos siue unctos primum sacro unguento, et frontem, et oculos, et nares, et os, et aures: et eos signantes,  dicimus: Signaculum doni Spiritus sancti. Eunomianos autem, qui una immersione baptizantur: item Montanistas qui hic appellantur Phryges, et Sabellianos qui eumdem esse Patrem et Filium opinantur, et alia quedam indigna faciunt: aliasque omnes hereses  quicunque ex his recte fidei adscribi uolunt, uelut Grecos admittimus: ac primo quidem die eos christianos designamus, altero catechumenos, deinde tertio die adiuramus eos, ter simul in faciem eorum et aures insufflando. Et sic instituimus et erudimus eos, damusque operam, ut longo tempore in Ecclesia uersentur, et audiant Scripturas: et tunc eos baptizamus.




CONCILII EPHESINI eCUMENICI III CANONES uIII.  [1Kb]


 '. , , , , , [* 9Kb] , .

'. , , , []  , , , [].

'. , , , , , .

'. , , , .

 '. , , , , , .

' , , , , [].

'. , ,  [] . [] , , , , , , , . ,  , , , [] , , , . , .

'. , , ,  . , , , , , , , . ,  , , , , , , , , , . , , , . , .

 CLXXI.---1. Si quis metropolitanus prouincie a sancta et ecumenica synodo desciscens, defectionis consessui adhesit, uel postea adheserit, uel cum Celestio sensit aut senserit: is aduersus prouincie presides et episcopos nichil omnino agere potest, omni ecclesiastica communione abhinc iam a synodo seclusus, et ad nullum exercendum munus officiumque idoneus existens. Sed et ipsis prouincie episcopis, et finitimis metropolitanis orthodoxam fidem profitentibus, omnino subiicietur, et de episcopatus gradu deiicietur.

CLXXII.---2. Si qui prouinciales episcopi sancte synodo non interfuerunt, et defectionis consessui adheserunt uel adherere studuerunt, uel postquam Nestorii depositioni subscripserunt, ad defectionis  consessum relapsi sunt, ii omnino, ut uisum est sancte synodo, sint a sacerdotio alieni, et gradu excidant.

CLXXIII.---3. Si qui autem clerici in quacunque ciuitate uel regione sub Nestorio et iis qui sunt cum eo, sacerdotio depulsi sunt eo quod recte sentiant, equum censuimus, ut ii quoque suum gradum recipiant. Communiter autem omnibus, qui cum orthodoxa et uniuersali synodo consentiunt clericis, iubemus, iis qui defecerunt uel deficiunt episcopis nullo modo subiici.

CLXXIu.---4. Si qui autem clerici desciuerunt, et ausi sunt uel priuatim, uel publice cum Nestorio uel Celestio sentire, eos quoque a sacra synodo depositos esse equum uisum est.

CLXXu.---5. Quicunque autem propter improba  facta, a sancta synodo uel a propriis episcopis condemnati sunt, et eos non canonice Nestorius, prout omnia indifferenter agit, et qui idem cum eo sentiunt, communioni uel gradui restituerint, aut restituere tentauerint: huiuscemodi ex tali restitutione nichil profecisse, sed depositos, nichilo secius permanere equum iudicauimus.

CLXXuI.---6. Similiter autem, si qui uoluerint que de quacunque re in sancta synodo Ephesina acta sunt, quouis modo labefactare, sancta synodus decreuit, si quidem sint episcopi aut clerici, a suo gradu omnino excidere; si autem laici, excommunicari.

CLXXuII.---7. Decreuit sancta synodus, non licere cuiquam aliam fidem afferre, uel scribere, uel componere, preter eam que sanctis Patribus Nicee  congregatis in sancto Spiritu, definita est. Qui uero aliam fidem audent componere, uel adducere, uel offerre iis qui ex paganismo, uel iudaismo, uel ex quacunque heresi ad ueritatis cognitionem redire uolunt: eos, siquidem sint episcopi, uel clerici, ab episcopatu alienos esse episcopos, et clericos a clero; si autem sint laici, anathematizari. Eodem autem modo si qui deprehensi fuerint siue episcopi, siue  clerici, siue laici uel sentire uel docere ea que in expositione allata a Charisio presbytero de incarnatione unigeniti Filii Dei, aut scelerata et peruersa Nestorii dogmata, que eidem inserta sunt, subiiciantur sententie huius sancte et uniuersalis synodi, ut episcopus scilicet ab episcopatu sit alienus: clericus autem similiter a clero excidat. Si sit autem quis laicus, anathematizetur et ipse, ut prius dictum est.

CLXXuIII.---8. Rem preter ecclesiasticas constitutiones et sanctorum Patrum canones innouatam, et omnium libertatem attingentem renuntiauit piissimus cepiscopus noster Reginus, et qui cum eo religiosissimi  episcopi prouincie Cypri Zenon et Euagrius. Unde quoniam communes morbi maiore egent remedio, eo quod maius damnum afferant, siquidem antiqua consuetudo non obtinuit ut episcopus Antiochenus in Cypro ordinationes faciat, sicut libellis et propriis uocibus docuerunt religiosissimi uiri qui ad sanctam synodum accesserunt: illud inuiolatum habeant sanctarum ecclesiarum Cypri presules, secundum canones sanctorum Patrum et antiquam consuetudinem, per seipsos ordinationes religiosissimorum episcoporum facientes. Istud autem et in aliis diecesibus, et que sunt ubique prouinciis, seruabitur: ut nullus religiosissimorum episcoporum, prouinciam aliam, que iam inde ab initio sub sua, uel eorum qui illum precesserunt, manu non fuerit, inuadat. Sed et si quis inuaserit, et per uim suam fecerit,  eam restituat: ut ne sanctorum Patrum canones pretereantur, neque sub specie administrationis rerum sacrarum, potentie secularis typhus irrepat, sensimque imprudentes libertatem eam amittamus, quam nobis proprio sanguine Dominus noster iehsu Christus omnium hominum liberator, nobis largitus est. Placuit igitur sancte et uniuersali synodo, seruari unicuique prouincie pura et inuiolata iura que iam inde ab initio habet, secundum antiquam consuetudinem; libertatem habente unoquoque metropolitano exemplaria actorum ad suam securitatem excipere. Si quis autem sanctionem aliquam, iis que nunc definita sunt, repugnantem attulerit, irritam esse placuit toti sancte et uniuersali synodo.




CONCILII CHALCEDONENSIS eCUMENICI Iu. CANONES XXIX . [1Kb]


 '. , .

'. , , , , , , , , , ,  , , . , [] , . , , , , .

'. . , , , , , ,  [] . , , , , , , [] , , , , []. , .

'. , .  [], , , [] , , , , , [] , . .  , , . , .

'. , .

'. , , , , , .  , .

'. , . , , .

'. , [ ] , , . , ,  , .

'. , , , []. , . , . , , , , .

 '. , , , , . , , , . , , . , , .

'. ,  , , , .

90'. , , , . , . , ,  , .

90'. , .

90'. , . , [ ] , , [] ,  . , .

90'. , [], , , , .

90'. , , ,  .

90'. [] , , . , [ ] , , [] . , , , [] . , .

 90'. , , . , , , .

90'. , , , , ,  , , , , .

90'. , , , , [] , . , , , .

 90'. , , .

'. [] [] , . [] .

'. , , , , ,  . , [] . , , .

'. , , , , .

'. , ,  , , , . .

'. , , , , , ,  , .

'. , , , , , [] , .

'. , , ,  . , , , , , , , , . ,  , , , [] , , .

'. , , . , , , .

 CLXXIX.---1. Canones qui a sanctis Patribus in unaquaque synodo hucusque constituti sunt, obseruari equum censuimus.

CLXXX.---2. Si quis episcopus propter pecunias ordinationem fecerit, et inestimabilem gratiam sub pretio redegerit, et propter pecunias ordinauerit episcopum, uel chorepiscopum, uel presbyteros, uel diaconos, uel aliquem eorum qui in clero annumerantur, uel propter pecunias promouerit economum,  uel defensorem, uel mansionarium, uel omnino aliquem ex canone, sui turpis questus gratia: qui hoc tentasse conuictus fuerit, sui gradus periculum subeat. Et qui est ordinatus, nichil ex ordinatione uel promotione per questum uel mercaturam facta iuuetur, sed sit alienus a dignitate et sollicitudine quam pecuniis adeptus est. Si quis autem mediator tam turpibus et nefariis lucris apparuerit, hic quoque, si sit quidem clericus, proprio gradu excidat; sin autem laicus uel monachus, anathematizetur.

CLXXXI.---3. Peruenit ad sanctam synodum, quod quidam eorum qui in clero cooptati sunt, propter turpe lucrum, alienarum possessionum conductores fiunt, et secularia negotia exercent, Dei quidem ministerium negligentes, secularium uero  domos discurrentes, et facultatum eorum per auaritiam curam suscipientes. Definiit ergo sancta et magna synodus, neminem deinceps, nec episcopum, nec clericum, nec monachum, uel possessiones conducere, uel secularibus negotiorum administrationibus seipsum miscere: nisi forte ex lege ad inexcusabilem impuberum tutelam uocetur, uel ciuitatis episcopus rerum ecclesiasticarum sollicitudinem habere permittat, uel orphanorum et uiduarum que indefense sunt, et personarum que ecclesiastico maxime indigent auxilio, propter timorem Dei. Si quis autem que definita sunt deinceps transgressus fuerit, ipse ecclesiasticis penis subiiciatur.

CLXXXII.---4. Qui uere et sincere monasticam uitam sectantur conuenienti honore digni habeantur. Quoniam uero quidam monachico pretextu utentes,  et ecclesias et ciuilia perturbant negotia, indifferenter ciuitates circumeuntes, necnon et monasteria sibi constituere studentes: placuit, nullum quidem usquam edificare nec constituere monasterium, aut oratoriam domum, preter consensum episcopi ciuitatis. Eos uero monachos qui sunt in unaquaque ciuitate et regione, subiectos esse episcopo, et quietem amplecti, et ieiunio et orationi tantummodo uacare, in locis in quibus constituti sunt permanentes, nec ecclesiasticis uel secularibus negotiis se ingerere uel communicare, sua relinquentes monasteria, nisi forte propter necessariam causam ab episcopo ciuitatis permissum fuerit. Nullum autem in monasteriis seruum recipi ad hoc ut sit monachus, preter consensum sui domini. Eum autem qui nostram definitionem  transgreditur, excommunicatum esse definiimus, ne nomen Dei blasphemetur. Ciuitatis autem episcopum, eam quam par est monasteriorum curam gerere oportet.

CLXXXIII.---5. De his qui transmigrant de ciuitate in ciuitatem episcopis aut clericis, placuit canones de iis a sanctis Patribus editos suam uim habere.

CLXXXIu.---6. Neminem absolute ordinari, nec presbyterum, nec diaconum, nec quemlibet omnino eorum qui sunt in ordine ecclesiastico, nisi specialiter in ecclesia ciuitatis, aut uici, aut martyrio uel monasterio is qui ordinandus est, predicetur. Eos autem qui absolute ordinantur, decreuit sancta synodus  irritam habere eiusmodi ordinationem: et nusquam posse operari ad iniuriam eius qui ordinauit.

CLXXXu.---7. Eos qui semel in clero cooptati sunt, et monasticam uitam expetiuerunt, statuimus neque ad militiam, neque ad secularem dignitatem uenire. Aut hoc audentes nec penitentiam agentes ut ad id reuertantur, quod propter Deum prius elegerant, anathematizari.

CLXXXuI.---8. Clerici ptochiorum, monasteriorum et martyriorum, sub potestate episcoporum, qui sunt in unaquaque ciuitate, secundum sanctorum Patrum traditionem permaneant, nec per presumptionem a suo episcopo recedant. Qui uero audent eiusmodi constitutionem quocunque modo euertere, nec suo episcopo subiiciuntur, si quidem clerici fuerint,  canonicis penis subiiciantur: si autem monachi aut laici, communione priuentur.

CLXXXuII.---9. Si quis clericus cum clerico litem habuerit, proprium episcopum ne deserat, et ad secularia iudicia ne excurrat; sed prius causam agat apud proprium episcopum: uel certe de episcopi sententia apud eos quos utraque pars elegerit iudicium agitetur. Si quis autem preter hec fecerit, canonicis penis subiiciatur. Si autem clericus cum proprio uel etiam alio episcopo litem habuerit, a prouincie synodo iudicetur. Si autem cum ipsius prouincie metropolitano, episcopus uel clericus controuersiam habuerit, dieceseos exarchum adeat, aut regie urbis Constantinopoleos sedem, et apud ipsam iudicetur.

 CLXXXuIII.---10. Non licere clericum in duarum simul ciuitatum ecclesiis conscribi, et in ea in qua ab initio ordinatus est, et in ea in quam, ut maiorem, confugit, propter inanis glorie cupiditatem. Eos autem qui hoc faciunt, sue ecclesie restitui in qua ab initio ordinati sunt, et illic tantummodo ministrare. Sed si iam quispiam ex alia in aliam ecclesiam translatus est, nichil prioris ecclesie, uel eorum que sub ea sunt martyriorum, uel ptochiorum, uel xenodochiorum rebus communicare. Eos autem qui ausi fuerint, post definitionem magne et uniuersalis synodi, aliquid eorum que sunt prohibita facere, statuit sancta synodus, eos proprio gradu excidere.

CLXXXIX.---11. Omnes pauperes, et auxilio indigentes,  cum probatione, siue cum pacificis ecclesiasticis litteris solis iter facere definimus, non cum commendatitiis, quia commendatitias litteras iis solis personis que in aliquam suspicionem uenerunt preberi oportet.

CXC.---12. Peruenit ad nos, quod quidam preter ecclesiastica statuta, potestates affectantes, per pragmaticas unam prouinciam in duas diuiserunt, ut ex eo duo essent metropolitani in eadem prouincia. Statuit ergo sancta synodus, ne deinceps tale quid episcopus audeat: alioquin, qui hoc aggreditur, suo gradu excidere. Quecunque autem ciuitates per litteras imperiales metropolis nomine honorate sunt, solo honore perfruantur, et qui eius ecclesiam administrat  episcopus, seruato scilicet uere metropoli suo iure.

CXCI.---13. Peregrinos clericos et ignotos in alia ciuitate sine proprii episcopi commendatitiis litteris nusquam ullo modo ministrare.

CXCII.---14. Quoniam in quibusdam prouinciis concessum est lectoribus et psaltis uxores ducere: statuit sancta synodus nulli eorum licere alterius secte uxorem accipere. Eos autem qui ex eiusmodi matrimonio liberos susceperunt, si quidem preuenti sunt, ex se genitos baptizari ab hereticis, ad Ecclesie catholice communionem eos adducere. Qui uero adhuc baptizati non sunt, non posse eos apud hereticos baptizari. Sed neque heretico, uel Iudeo, uel pagano, matrimonio coniungere: nisi forte persona  que orthodoxe coniungitur ad orthodoxam fidem conuerti promittat. Si quis autem hanc sancte synodi definitionem transgressus fuerit, canonice correctioni subiiciatur.

CXCIII.---15. Diaconissam mulierem ante quadragesimum annum non ordinari, et eam cum accurata probatione. Si uero accepta manuum impositione aliquanto tempore in ministerio permanserit, et postea seipsam nuptiis tradiderit, Dei gratie iniunium faciens, illa anathematizetur, cum eo qui ei coniunctus est.

CXCIu.---16. uirginem que se Deo Domino dedicauit, similiter et monachos, non licere matrimonio coniungi. Si uero hoc fecisse inuenti fuerint, excommunicentur. Statuimus uero, auctoritatem habere loci episcopum iis humanitatem largiri.

 CXCu.---17. Que sunt in unaquaque ecclesia rurales parecias aut regionales, manere inconcussas apud eos qui illas tenent episcopos: et maxime si per triginta annos eas sine ui detinentes, administrauerint. Si autem intra tringinta annos fuit aliqua uel fuerit de iis controuersia, licere eis qui se lesos dicunt, de iis litem mouere apud synodum prouincie. Si quis autem a suo episcopo uel metropolitano iniuria afficiatur, apud exarchum, se primatem dieceseos, uel Constantinopolitanam sedem litiget, sicut superius dictum est. Si qua uero ciuitas potestate imperiali innouata est, uel deinceps innouata fuerit, ciuiles et publicas formas ecclesiasticarum quoque pareciarum ordo consequatur.

 CXCuI.---18. Coniurationis uel sodalitatis crimen externis etiam legibus omnino prohibitum est: multo magis in Ecclesia Dei hoc fieri prohibere oportet. Si qui ergo clerici uel monachi inuenti fuerint, uel coniurantes, uel sodalitates facientes, uel insidias struentes episcopis, aut conclericis, proprio gradu omnino excidant.

CXCuII.---19. Peruenit ad aures nostras, quod in prouinciis, canonibus constitute synodi episcoporum minime celebrentur, et ex eo multa ecclesiastica, que correctione indigent, negligantur. Statuit sancta synodus, secundum sanctorum Patrum canones, bis in anno in unum conuenire uniuscuiusque prouincie episcopos, ubi metropolitanus episcopus  probauerit, et singula que emerserint corrigere. Qui uero non aduenerint episcopi, si in suis ciuitatibus resident, atque adeo in sanitate consistunt, et omni inexcusabili et necessaria occupatione liberi sunt, fraterne reprehendantur.

CXCuIII.---20. Clericos in Ecclesia ministerium obeuntes, sicut iam definiuimus, non licere in alterius ciuitatis ecclesia constitui: sed illa esse contentos, in qua ab initio ministrare meruerunt, exceptis illis, qui amissa sua patria ex necessitate ad aliam ecclesiam transierunt. Si quis autem episcopus, post hanc definitionem, clericum ad alium episcopum pertinentem susceperit, placuit eum qui suscepit, et eum qui susceptus est, excommunicari, donec clericus qui migrauit, in suam ecclesiam redeat.

 CXCIX.---21. Clericos siue laicos, accusantes episcopos uel clericos passim et sine probatione, ad accusationem non recipi, nisi prius eorum discutiatur existimatio.

CC.---22. Non licere clericis, post mortem sui episcopi, res ad eum pertinentes diripere, sicut antiquis quoque canonibus prohibitum est. Eos autem qui hoc faciunt, in suo gradu periclitari.

CCI.---23. Peruenit ad aures sancte synodi, quod quidam clerici et monachi, quibus nichil a suo episcopo commissum est, aliquando etiam ab ipso communione segregati sunt, peruenientes ad regiam urbem Constantinopolim, in ea diutius consistentes, turbas excitantes et ecclesiasticum statum perturbantes,  aliquorum domos subuertunt. Statuit itaque sancta synodus, hos quidem primum a sanctissime Ecclesie Constantinopolitane defensore commoneri, ut regia urbe excedant. Si autem iisdem negotiis impudenter insistant, eos etiam inuitos ipse defensor expellat, ut ad sua loca reuertantur.

CCII.---24. Que semel consecrata fuerint monasteria, cum sententia episcopi, perpetuo manere monasteria, et res, que ad ea pertinent seruari, eaque non amplius posse fieri secularia habitacula. Eos autem, qui hoc fieri permittunt, canonicis penis subiici.

CCIII.---25. Quoniam quidam metropolitani  greges sibi commissos negligunt, et  episcoporum ordinationes differunt, uisum est sancte synodo intra tres menses fieri ordinationes episcoporum, nisi forte inexcusabilis necessitas cegerit tempus dilationis prorogari. Si autem hoc non fecerint, eos ecclesiastice correctioni subiici. uidue uero ecclesie reditum integrum apud eiusdem ecclesie economum custodiri.

CCIu.---26. Quoniam in quibusdam Ecclesiis  episcopi sine economis res ecclesiasticas tractant, placuit omnem ecclesiam episcopum habentem, habere etiam economum de clero proprio, qui dispenset res ecclesiasticas secundum sententiam proprii episcopi. Ut ecclesie administratio sine testimonio non sit, et ex hoc res eiusdem  ecclesie dissipentur, et probrum ac dedecus sacerdotio inuratur. Si autem hoc non fecerit, eum subiici diuinis canonibus.

CCu.---27. Eos qui rapiunt mulieres sub nomine coniugii, uel auxilium prestant, ac consentiunt iis qui rapiunt, definiit sancta synodus, si quidem clerici fuerint, proprio gradu excidere: sin autem laici, anathematizari.

CCuI.---28. Ubique sanctorum Patrum definitiones sequentes, et canonem qui nuper lectus est centum et quinquaginta Deo amantissimorum episcoporum, qui congregati sunt sub pie memorie imperatore Theodosio Magno, in regia ciuitate Constantinopoli noua Roma, agnoscentes, eadem quoque et nos definimus et statuimus de priuilegiis eiusdem  sanctissime Constantinopolitane Ecclesie noue Rome. Etenim sedi senioris Rome, quod urbs illa imperaret, Patres iure priuilegia tribuerunt. Et eadem consideratione moti centum quinquaginta Deo amantissimi episcopi, equa priuilegia tribuerunt sanctissime sedi noue Rome, recte iudicantes, urbem que et imperio et senatu honorata sit, et equalibus priuilegiis cum seniore regia Roma fruatur, etiam in rebus ecclesiasticis non secus ac illa extolli ac magnifieri, secundum post illam existentem. Ut et Pontice, et Asiane, et Thracie dieceseos metropolitani soli: preterea et qui sunt in barbarico, episcopi predictarum dieceseon ordinentur a predicto sanctissimo throno sanctissime Constantinopolitane Ecclesie. Nimirum unoquoque metropolita earum  ipsarum dieceseon, una cum episcopis prouincie ordinante prouincie episcopos, ut diuinis canonibus promulgatum est. Metropolitas uero earum dieceseon, sicut dictum est, ordinari a Constantinopolitano archiepiscopo, electionibus conuenientibus secundum morem factis, et ad eum perlatis.

CCuII.---29. Ii, qui dicuntur ab episcopali dignitate ad presbyteri ordinem descendisse, si iustis quidem de causis condemnantur, iure nec presbyteri quidem honore digni sunt. Sin autem sine aliqua probabili causa ad inferiorem gradum depressi sunt, iure, si quidem nulli sint culpe obnoxii, episcopatus dignitatem et sacerdotium recipient.






CHRISTOPHORI IUSTELLI AD CODICEM CANONUM ECCLESIAE UNIuERSAE NOTAE.

 ] Hic canon, qui primus est Niceni concilii, eunuchos seu sponte abscissos a sacerdotio repellit. Eo nomine Leontium presbyterio priuatum fuisse refert Socrates lib. II Hist. Eccles. cap. 21: , inquit, , , , Leontius cum presbyter esset, eo dignitatis gradu priuatus est, quod genitalia sibi exsecuisset. Et Theodoretus lib. II, cap. 24, de eodem Leontio loquens, qui postea ab Arianis  Antiochie episcopus creatus est: , , . . Antiochie uero post Stephanum Ecclesie primatum suscepit Leontius, quem contra Niceni concilii decreta adeptus est: nam sua ipse sibi manu genitalia exsecuerat. Origenes etiam illud Matthei cap. XIX, 12: Sunt eunuchi qui seipsos castrarunt propter regnum celorum, aliquando simplicius  interpretatus, seipsum sponte abscidit: eoque nomine illius ordinatio a Demetrio Alexandrino episcopo damnata est, ut tradit Eusebius lib. uI Hist. Eccl., cap. 8, et Epiphanius lib. II, Heres. 64, contra Origenem. Fuerunt et heretici eunuchi dicti, qui Origenis forte exemplo, pietatis zelo, seipsos exciderent, de quibus Augustinus heresi 27, Epiphanius heresi 58, Nicetas in Thesauro orthodoxe fidei, lib. Iu, heresi 30. Excipit autem hic canon eos, qui non sponte nec uoluntate, sed ui et necessitate a barbaris aut dominis, excisi sunt. Sic Tigrius quidam natione Barbarus, et eunuchus, sed non a natiuitate, libertatem consecutus, ad presbyterii dignitatem euectus est, ut scribit Sozomenus lib. uI, cap. 15, et lib. uIII, cap. 24: , , . Idem dicendum est de iis qui eunuchi sunt natiuitate, , qui ex utero matris sic nati sunt, quod est primum ex tribus eunuchorum generibus, de quibus Matthei cap.  XIX, 12, cuiusmodi Dorotheum Antiochie episcopum fuisse refert Eusebius lib. uII, cap. 32: . , . Dorotheum primatu Antiochene Ecclesie insignitum cognouimus: erat autem natura eunuchus, ita ex ipsa natiuitate comparatus. Nec tantum sacris canonibus, sed ciuilibus etiam legibus est prohibitus. Nam Hadriani edicto, medico qui excidisset capitale erat, item ipsi qui se sponte excidendum prebuisset l. Iu, § 2, ff. ad leg. Cornel. de Sicariis. Inde ille, apud Iustinum martyrem in apologia ad Antoninum Pium, qui se castrare uoluit prius a prefecto Aegypti ueniam edicti petiit. , . . Libellum Felici prefecto Alexandrie obtulit, petens ut medicum sineret testes suos precidere; hoc enim sine  prefecti permissu fieri nefas esse, medici qui illic erant, ass uerabant. Adde l. I, C. de Eunuch. Nouel. Iustiniani 142, . Euagrium lib. Iu, cap. 22. Nouel. Leonis 60, et Zonaram in can. Apostol. 21.

] Suidas interpretatur, hoc est qui nuper ex gentilismo christianam religionem amplexus, per baptismum Ecclesie Dei insitus, inque doctrina nondum satis confirmatus sit, nec in uita sufficienter probatus. Hunc protinus episcopum fieri prohibet hic canon, et Iustinianus Nouel. 123, cap. 1, ne forte obiiciatur illud Gregorii Nazianzeni in orat. funebri Athanasii Alexandrie episcopi: , , , . Simul discipuli et preceptores pietatis, heri sacrilegi, hodie sacerdotes: heri extra sacra hodie presules mysteriorum, et illud Hieronymi, Heri catechumenus, hodie pontifex. D. tamen Ambrosius, ne quidem neophytus, necdum baptismo initiatus, sed adhuc catechumenus, a profana prefectura ad episcopatum, communi populi  Mediolanensis suffragio electus est, eiusque electio, quamuis resistente Niceno canone, totius Ecclesie iudicio, et ualentiniani imp. consensu approbata est, ut scribit Ruffinus lib. II Hist. Eccl., cap. 11, et Theodoretus lib. Iu, cap. 6. Sed hec Ambrosii electio diuine potius quam humane iussioni tribuenda est, ut testatur Nicolaus I. P. R. in epistola ad Photium CP. que inter Acta concilii uIII ecumenici exstat: , inquit, . , . Ambrosium ex catechumeno diuina reuelatione ad episcopatum promotum, nichil est quod exempli causa proferas, etenim ibi sufficit diuina non humana iussio. Sic ualentinianus imperator hanc electionem confirmans, apud Rufiinum loco citato, ait: Dei esse, quod discordantem populi fidem et animos dissidentes conuersio subita in unum consensum, atque in unam sententiam reuocaret;  aut, ut refert Theodoretus, , , Ipsa suffragia omni canone certiora, diuinumque esse suffragium ex dissidentium concordia. Sic Synesius, epist. 67: , Gratie diuine est homines in eamdem trahere sententiam. Atque illud ipsum est, quod ait canon 80, qui dicitur Apostolorum, , , . Eum qui e uita gentili accesserit et baptizatus fuerit, protinus episcopum fieri equum non est, nisi forte hoc diuina gratia fiat.

] D. Paulus I ad Timoth., cap. u, 19: , . Aduersus presbyterum accusationem ne admiseris, nisi sub duobus aut tribus testibus.

] Extraneam mulierem Latine uerti. Sic Ruffinus Aquileiensis in canonibus Nicenis  lib. I Hist. Eccl., cap. 6, et uetus interpres concilii Niceni, quem sequitur Fulgentius Ferrandus, cap. 122, et Isidorus Mercator. Synodus etiam Toletana Iu, can. 43: Cum clericis extranee femine nullatenus habitent, id enim et constitutio antiquorum Patrum decreuit; et can. 42: Quidam clerici legitimum non habentes coniugium, extranearum mulierum interdicta consortia appetunt. Sic etiam synodus Carthaginensis I, can. 3; Herdensis, can. 15; Hispalensis I, canon. 3; Bracharensis III, can. 5; et impp. Honorius et Theodosius in l. XIX, C. de Episcop. et cler.: Quicunque et cuiuscunque gradus sacerdotio fulciuntur, uel clericatus honore censentur: extranearum sibi mulierum interdicta consortia cognoscant. Alii malunt subintroductam interpretari. Sic Teilo et Tharistus, quorum uersio Actis concilii Carthaginensis uI inserta est, et Dionysius Exiguus in Codice canonum Ecclesie Romane, quem sequitur Burchardus lib. II, cap. 109; Iuo lib. uI, cap. 186; et Gratianus  can. Interdixit, dist. 32; Nicolaus quoque, et Alexander P. R. can. 5 et 6, ead. dist. Nullus missam audiat presbyteri, quem scit concubinam habere aut subintroductam mulierem. Hanc uero Nicene synodi, de extraneis siue subintroductis mulieribus, definitionem Iustinianus etiam imp. confirmat Nouel. constitut. 123, cap. 29: , , . Presbyteris, et diaconis, et subdiaconis, et omnibus in clero conscriptis, interdicimus secundum uim sanctorum canonum, mulierem aliquam in sua domo extraneam siue subintroductam habere. Et Nouel. 137, cap. 1, ipsum Niceni concilii canonem citat, ut et Basilius Cesariensis episcopus in epistola 17 ad Gregorium presbyterum, que etiam apud Balsamonem et Zonaram exstat. Lege canonem, inquit, a sanctis Patribus nostris in Nicena synodo constitutum, qui manifeste interdixit, ne quis mulierem subintroductam habeat.  Sed et frequens mentio est apud scriptores ecclesiasticos. Epistola synodica concilii Antiocheni aduersus Paulum Samosatenum celebrati, apud Eusebium lib. uII, cap. 24: , , , . Quid autem de extraneis siue subintroductis eius mulieribus, ut Antiocheni nominant, et presbyterorum ac diaconorum quos secum habet, quibus et hoc et alia deprehensa peccata obtegit. Hieracitas etiam eo nomine sugillari, quod mulieres haberent, tradit Epiphanius heresi 67: , . Subsannantur propter eas quas habent singuli subintroductas mulieres, de quibus gloriari solent se habere ipsas ad ministerium. Et heresi 63, de Origenianis loquens: ,  , , , . Accusant eos qui in Ecclesia dilectas appellatas subintroductas mulieres habent, uelut etiam ipsi hoc faciunt occulte, propter hominum reuerentiam, quo cum improbitate quidem consepeliantur: pretextu autem, hominum gratia nomen iactent. Et paulo post, de quodam Palestine episcopo, , . Habuit autem eiusmodi mulieres inseruientes ipsi, subintroductas inquam. Et heresi 78, ostendit unde impurissimi homines ex Scriptura et probare nitebantur. Quenam autem fuerint mulieres non satis constat. Ruffinus Eusebii interpres loco citato uocabulum Grecum reliquit. Suidas annotauit tantum, non explicauit. Erant autem neque uxores, neque concubine, sed tertii cuiusdam generis mulieres, quas secum clerici, non sobolis nec libidinis gratia, sed pietatis studio, aut certe pretextu,  fouebant, ut testatur Chrysostomus sermone , cuius fragmentum citat Rhenanus scholio ad superiorem Eusebii locum: , , , , , . Sunt enim quidam qui puellas innuptas absque nuptiis et concubitu, ducentes domi perpetuo collocant, et ad supremam senectam usque inclusas tenent, non procreandorum liberorum gratia, neque enim aiunt [* 25Kb] se cum illis rem habere: neque causa libidinis, siquidem illas se dicunt incorruptas inuiolatasque seruare. Huc spectat quod Gregorius Nyssenus lib. de uirginitate, cap. 23, de iis tradit: , , ,  , . Qui nomine tenus celibatus studiosi nichil a communi uita differunt, qui non solum uentri uoluptates indulgent, sed palam cum mulieribus conuiuunt, et eam consuetudinem fraternitatem uocant, sinistra suspicione splendido hoc nomine obnubenda. Non est omittendum quod olim summe eruditionis uir G. Budeus annotauit, dici socium sociamue celibatus, siue uirgo contubernalem habeat uirum, siue monachus feminam: atque hoc genus olim in usu fuisse inter Christianos, sed improbatum propter suscipionem stupri: de quo Gregorius Nazianzenus:

, ,
    ,
, .
    , [1 18Kb] .


Subintroductos Igitur, ut aiunt omnes,
   Nescio, siue nuptiis dabimus, siue innuptos
 Ponemus, siue medium quid seruabimus. Non ego,
   uel si mihi male dixeritis, rem laudauero.
Idem,

, ,


Marem omnem fuge, subintroductum autem maxime.

] Theodoretus lib. u Hist. Eccles., cap. 9: , , . uetus statutum obtinuit sanctorumque Patrum in Niceno concilio definitio, ut in unaquaque prouincia, illius prouincie episcopi, una cum finitimis, si ipsis ita uisum fuerit, ordinationes faciant. Et cap. 23; , inquit,  . Canones cunctos prouincie iubent conuocari episcopos, ordinarique uetant ullum, nisi tribus presentibus episcopis. Synesius epist. 67 de Siderio quodam Palebisce episcopo: , , . , , . Nec ut fas est declaratus fuit, imo uero contra fas, quantum quidem a senibus audiuimus, si nec Alexandrie constitutus est, nec a tribus episcopis hic.

] Cyprianus lib. Iu, epist. 8: Placuit ad probandam ordinationem tuam, ut per omnes in ista prouincia positos littere fierent.

] Epistola synodica concilii Africani ad Celestinum P. R. que in codice canonum Ecclesie Romane exstat, et in Greca collectione canonum Ecclesie Africane: , , , ,  , . . Deprecamur, ne deinceps ad uestras aures eos qui hinc ueniunt facile admittatis, nec qui a nobis excommunicati fuerint in communionem uelitis deinceps excipere; nam hoc quoque in Nicena synodo definitum facile aduertet uenerabilitas tua.

] Hec est potestas metropolitani, quam Niceni Patres decernunt deberi in tribus prouinciis hoc canone denominatis, Aegypto, Libya, et Pentapol., que totam Aegyptiacam diecesim constituebant tam in ciuilibus quam ecclesiasticis.

] Sic canon 165 huius codicis: . Seruatis priuilegiis que Antiochene Ecclesie Nicenis canonibus tributa sunt. que Antiochene Ecclesie seruari his canonibus precipiuntur, eo pertinent,  ut episcopus Antiochenus preferatur metropolitanis omnibus in orientali diecesi, nichil iuris illi attributum in ceteros metropolitanos, preter honorem ordinis, non autem ut metropolitani omnes dieceseos Orientis ab eo iure singulari ordinarentur, ut Innocentis primi epistola ad Alexandrum Antiochenum asserere uidetur, contra mentem synodi Nicene.

] Hierusalem a Tito et uespasiano euersa, ab Aelio Hadriano rursus edificata, Aelia est appellata. Eusebius lib. Iu Hist. Eccl., cap. 6, de illa loquens: , , . Hierusalem cum esset a Romanis occupata, nomen commutauit, et in honorem Aelii Hadriani imperatoris Aelia appellata est. Cedrenus de Hadriano, , . Nouam Hierusalem condidit, cui Aelie nomen indidit. Idem tradit Dio in Hadriano, Zonaras tom. II, et Nicephorus patriarcha CP. in chronograph. Hieronymus in Act. Apost. Hierusalem, inquit, metropolim quondam totius  Iudee, que nunc ab Aelio Hadriano Cesare, quod eam a Tito destructam latiore situ instaurauerit, Aelia cognominata est. Hinc Aelie nomen pro Hierosolymis passim apud Eusebium lib. II, cap. 12, lib. uI, cap. 21, et lib. uIII, cap. 21; et apud Theodoretum lib. I, c. 31; Basilium Seleuciensem, serm. 38, contra Iudeos; et in l. I, § 6, ff. de Censibus.

] Olim in Ecclesia manus imponebantur hereticis resipiscentibus, quibus post exomologesim pax dabatur. Id etiam testatur Dionysius Alexandr. apud Eusebium lib. uII, cap. 2: , et Aurelius Carthaginensis episcopus in Greca collectione canonum Ecclesie Africane can. 57, cum de Donatistis ageretur:  , . Anathematizato nomine erroris, recipiantur per manus impositionem in unam Ecclesiam. Adde Syricium decret. cap. 1, et Innocentium cap. 15.

] Heretici, siue ab hereticis ordinati, errorem suum agnoscentes, si ad Ecclesiam accederent, per manus impositionem recipiebantur, et in sacerdotium confirmabantur. Sic Nicena synodus de ordinatis a Meletio statuit: , , , ut ex eiusdem concilii synodica epistola refert Gelasius Cyzicenus lib. 1., Act. Concil. Nicen. et Theodoretus lib. 1, cap. 9. Excipe tamen . Athanasius in apolog. 2: A Meletio constitutos presbyteros Alexander in Ecclesiam recipiebat. Idem in epist. ad Rufinianum: Communi decreto placuit, ut quicunque lapsi fuissent proprio arbitrio et principes fuissent impietatis, si resipiscerent, ignoscendum quidem illis,  uerum non restituendos in cleri numerum: qui uero non auctores, sed necessitate et uiolentia compulsi fuissent, uisum est illis quidem ignoscendum, et in cleri locum restituendos. Sic olim in Alexandrina synodo definitum refert Ruffinus lib. I Hist. Eccles., cap. 28: Ut tantum perfidie auctoribus amputatis, reliquis sacerdotibus daretur optio, si forte uelint, abiurato errore perfidie, ad fidem Patrum statutaque conuerti, nec negare aditum redeuntibus. Synodica epistola Niceni concilii apud Theodoretum loco citato: , , . Placuit synodo Meletium in sua ciuitate manere, potestatem autem nullam habere uel quemquam ordinandi uel cuiquam manus imponendi: solum uero honoris nomen retinere. Fuit autem Meletius, , ut scribit Socrates lib. I, cap. 3 et 6: adde concilii Niceni II, actionem I, tom. III Concil.

 ] Can. 170 huius codicis. Socrates lib. Iu, cap. 11, tradit Liberium P. R. antequam Macedonianos penitentes in communionem reciperet, ab illis petiisse ut sue fidei professionem scriptis mandarent, eosque libellum ei obtulisse: ; et cap. 12: , . Hoc autem libello tanquam sponsione illorum legatos obstringens Liberius, in communionem recepit. Sic ualens et Ursacius professionem suam scripto obtulerunt Iulio episcopo Romano, his uerbis, que a Sozomeno relata sunt lib. III, cap. 22: [F. ] , , . Hec uero scribentes manu nostra protestamur, nos Arianicam heresim, eiusque auctores in eternum damnare. Basilius epist. 72 ad Emissenos: Si autem dicunt se resipuisse, doceant per scripturam suam resipiscentiam, et exsecrationem  fidei quam susceperunt. Synodus uI in Trullo, can. 96: , . Synodus uIII ecumenica, act. 6: , , . Ecclesiastice leges episcopos ab heresi reductos per libellum heresim suam eiurantes, sanciunt recipiendos.

] Quinam sint digami hoc canone et can. 39, 52 et 105 huius Codicis, uide in annot. ad ipsum canonem 105 infra.

] Sic Ephesini Patres Eustathium quemdam, episcopi nomen et honorem sine re ac potestate obtinere statuerunt, in epistola synodica ad synodum Pamphylie, que inter Acta Ephesini concilii exstat tom. II append. I, cap. 1, et apud Zonoram et Balsamonem: , , . Statuimus ut episcopatus nomen et  honorem habeat, ita tamen ut ipse non ordinet. Idem de Meletio in concilio Niceno statutum testatur eiusdem concilii synodica epistola apud Theodoretum lib. I, cap. 9, cuius uerba supra retulimus, et Sozomenus lib. I Hist. eccl., cap. 33, de eodem loquens, , , , . Synodus contra eum pronuntiauit sententiam, ut uidelicet Lycum incoleret, nomenque solum retineret episcopi: atque de reliquo, neque in urbe, neque in pago ordinaret.

] Hinc Sozomenus lib. Iu, cap. 15, a legibus ecclesiasticis alienum esse ait, unam Ecclesiam a duobus episcopis gubernari. , inquit, , , . Augustinus epist. 110: Sedi cum patre et episcopo meo sene ualerio, quod in concilio Niceno prohibitum nesciebam. Pacianus epist. ad Sympronianum: Nec ius, nec fas sacerdotii singularis  patitur, ut uno eodemque tempore duo sint eiusdem ecclesie episcopi. Ado uiennensis in Chronico, an. 810: Canonica auctoritas est, in una ciuitate duos episcopos non esse. Sic Cornelius Ecclesie Romane episcopus Cypriano ceuus in epistola ad Fabium Antiochene Ecclesie presidem de Nouato Catharorum heresis auctore: uindex ille Euangelii, inquit, ignorauit unum esse debere episcopum in Catholica Ecclesia. Cornelius euidenter ait in una ciuitate unum episcopum fuisse, aut esse debuisse, et Cyprianus de eodem schismatico, epist. 32: Cum post primum secundus  esse non possit, quisquis post unum qui solus esse debeat, factus est, non iam secundus ille, sed nullus est. uid. Bils., pag. 392.

] Olim episcopi et presbyteri lapsi, ad penitentiam quidem recipiebantur, sed ab ordinatione et sacerdotali honore prohibebantur. Cyprianus lib. I, epist. 4 et epist. 7, Assuritane plebi suadet, ne Fortunianum,  qui idolis sacrificauerat, ad episcopatum admittant: et lib. Iu, epist. 2, indicat Trophimum penitentiam agentem admissum esse, ut laicus communicaret, non ut locum sacerdotis usurparet. Adde canonem 21 huius codicis.

] Ethnici principes militie cingulum iis auferre consueuerant qui fidem negare recusabant. Id testatur Eusebius lib. uII, cap. 15 de Marino quodam milite christiano loquens, qui cum sui gradus ordinem secutus, honorem cuiusdam muneris militaris adeptus esset, statim qui eum proxime sequebatur clamauit, non posse id illi iure tribui, quia christianus esset, et imperatoribus non sacrificasset, , ; et lib. X, cap. 8, et lib. I de uita Constantini cap. 47, de Licinnio: , inquit, , , .  Milites in singulis ciuitatibus ex aliorum numero eximi et dignitatis gradu priuari iussit, nisi demonibus sacrificare uellent. Ruffinus lib. I Hist. eccl., cap. 32, de Iuliano: militie cingulum non dari nisi immolantibus iubet. Hinc ille Marcellus centurio, cuius acta apud Baronium exstant an. 298: Si talis est conditio militantium, ut diis et imperatoribus sacra facere compellantur, ecce proiicio uitem et cingulum, renuntio signis, et militare recuso.

] Hic canon non de iis loquitur, qui persecutionis tempore, propter fidem, militie cingulum abiecerant, et postea fidem eiurantes, pecuniis ac donis priorem militiam receperant, rursumque ad Ecclesiam redierant: sed de iis, qui gratia inspirante diuina, cingulo inilitie deposito, quo melius et perfectius uite institutum magisque christianum capesserent, postmodum illud resumerent, et denuo se militie sacramento obligarent, quibus merito penitendi tempus definitum est. Nec enim existimandum est hoc canone militiam Christianis  interdictam, nisi quatenus signum fuit idololatrie, et quam nonnisi dispendio fidei christiane exercere possent, quod immolare diis milites cogerentur: alioquin Christianos sub ethnicis principibus militare consueuisse, planum est ex Dione in M. Anstonino, Eusebio lib. u, cap. 5; Tertulliano in Apologetico cap. 42, et lib. de Corona militis cap. 1, ubi de milite christiano loquitur, qui lauream militarem capiti suo imponere noluit, sed libero capite, coronamento in manu otioso, inter fratres commilitones solus permansit. Sed et militaris iuramenti a christianis militibus prestari soliti meminit uegetius lib. II de Re militari, eiusque formulam refert his uerbis: Iurant per Deum, Christum, et sanctum Spiritum, et per maiestatem imperatoris, que secundum Deum generi humano diligenda est et colenda; et paulo post: Iurant autem milites, omnia se strenue facturos, que preceperit imperator: nunquam deserturos militiam, nec mortem recusaturos pro Romana Republica.

] Eucaristia in moribundis uiaticum  appellatur, quod abeuntibus ex hac uita, et ad Deum cogitantibus, ac ueluti iter instituentibus, ea detur ueluti pro subsidio uie. Sic in concil. Carthag. Iu, can. 78, et in epistola 3 Sixti P. R. tom. III Concil.: Bassus a synodo condemnatus est, ita tamen ut in ultima die uiaticum ei non denegetur. Synesius epist. 67 ad Theophilum Alexandrie episcopum de Lamponiano quodam excommunicato loquens: . , , , , . , , . Remisi autem auctoritatem soluendi ad sacram sedem. Tantum igitur mihi sumpsi, si accederet Lamponiano mors, et si certus dies mortis uideretur adesse, quod  permiserim omnibus qui tum aderant [Legendum adfuerint, in futuro] presbyteris ei communionem impertire: nemo enim uinctus anathemate mihi moriatur! Ubi autem conualuerit ex graui morbo, eadem conditione obnoxius pene sit, et exspectet a diuino tuo et humano animo uenie signum. Adde can. 26 huius codicis.

Populus olim in Ecclesia tribus gradibus distinguebatur: erant enim , , et , catechumeni, fideles penitentes. Catechumenorum autem duo genera fuisse ex hoc canone constat, unum eorum qui audiebant uerbum Dei et fieri christianos uolebant, sed nondum petierant baptismum, et ii dicebantur audientes siue auditores. Alii qui iampridem accesserant, et in fide recte instituti, baptismum petebant et dicebantur competentes. Audientium siue auditorum meminit Tertullianus lib. de Penitentia: Nemo sibi aduletur, quia inter auditorum tyrocinia deputatur, quasi eo etiam nunc sibi delinquere liceat, an alius intinctis est Christus, alius audientibus? Item, Audientes optare intinctionem,  non presumere oportet. Et lib. de Prescript. aduersus heret. cap. 41: Quis catechumenus, quis fidelis, incertum est, pariter adeunt, pariter audiunt, pariter orant. Cyprianus lib. III, epist. 17: Audientibus, si qui fuerint periculo preuenti, et si in exitu constituti, uigilantia uestra non desit, implorantibus diuinam gratiam, misericordia Domini non denegetur. Competentium uero meminit Augustinus lib. de Cura pro mort. hab., cap. 12: Pascha appropinquante, dedit nomen inter alios competentes; et homil. 49: Quod dico competentibus et fidelibus, audiant penitentes. Meminit et Hieronymus epist. ad Pammachium; et concilium Agathense can. 13: Symbolum etiam placuit publice in Ecclesia competentibus predicari. Leo I P. R. decret., cap. 2 et 12, electos uocat: In baptizandis in Ecclesia electis hec duo tempora de quibus locuti sumus, esse legitima, dilectionem uestram monemus.

]  Hieronymus in epist. ad Oceanum: In Nicena synodo a Patribus decretum, ne de alia in aliam Ecclesiam episcopus transferatur.

Hoc canone usure centesime, et clericis interdicuntur; ut clericorum modum ponerent Niceni Patres.

] D. Paulus I ad Timoth., cap. III, 3 , , . Oportet episcopum esse irreprehensibilem, non turpis lucri cupidum, sed alienum ab auaritia. Et D. Petrus epist. I, cap. u, 2: , . Pascite gregem Dei qui penes uos est, turpem questum non affectantes. Hieronymus lib. II, epist. 12: Ignominia sacerdotis est propriis studere diuitiis. Huc spectat quod refert Sozomenus lib. Iu, cap. 23; et Nicephorus lib. IX, cap. 45. Sophronium quemdam exauctoratum fuisse, quod auaritie studio in Ecclesie pecunia questum fecerit.

] Conc. Laodiceni can. 4:  , , . Usure sunt, cum tertia pars sorti usurarum nomine accedit. Suidas, , : et rursum, , . Ideoque apud Harpocrationem et Suidam Gellius lib. XuIII, cap. 14: Est autem hemiolius, qui numerum totum in se habet, dimidiumque eius: ut tres ad duo, quindecim ad decem, triginta ad uiginti: dimidia pars uniuscuiusque rei est. Et apud Suidam , . uide infra ad can. 108, et adde locum Hieronymi: Solent feneratores argumentari ac dicere: Dedi unum modium, qui satus fecit decem modios; nonne iustum est ut medium modium de meo plus accipiam, cum ille de mea liberalitate nouem et semis de meo habeat. Constantinus l. I Cod. Th. de Usuris frugum tulit. uerum huiusmodi frugum agricolis mutuo datarum usure ad  centesimum modum redacte sunt a Iustiniano, l. Eos qui, 26 Cod. de Usuris, et nou. 32, 33, 34, cap. 1, unde desumpta est authentica subdita d. l. Cum non frumentum, 16 Cod. de Usuris. Specierum usure dicuntur Hieronymo, id est , ut recte Greci lib. XXIII Synopsis Basilic., tit. III, de Usuris, cap. 66. uide Scholion. et l. Frumenti 12, Cod. de Usuris.

] Hemiolie seu frugum usure alie a centesimis pecunie. Centesimam usuram legitimam pecunie usuram olim fuisse notissimum est. uide Brissonium in Selectis et l. I, § 2 Cod. Th. de Usuris; Dositheum lib. III; uolusium Mecianum; Chrysostomum homil. in Matth. LuI, p. 362; Sidonium lib. Iu, epist. 24. Centesima autem usura fuit que in nummos alienos singulos nummos singulis mensibus prestaret; usure quippe olim ut apud Grecos, ita et apud Romanos menstrue: unde, ut eleganter Basilius in psalmum XIu, pag. 159: fuere. Si ad annos ut hodie computes, centesima est que duodecim nummos in annum prestat,  quomodo et Plinius lib. X, epist. 62, dicta hec usura Grecis , quod drachma esset centesima pars mine. Constantinus d. l. I Cod. Theod. de Usuris, usuram ad ueterem centesime rationem reuocauit: frugum uero usuris modum imposuit, quibus nullus satis certus positus hactenus fuerat. Usure centesime ratio aucta sub ualentiniano Sen., sub quo et auri estimatio aucta fuit; uide l. unic. de Oblat. uotor. Cod. Th., et l. XIII de Susceptorib., et l. II C. de ueteris numismatis potest. Notandum d. legem primam unico tantum mense ante concilium Nicenum latam fuisse, cuius can. 17 usure centesime, et iuxta clericis interdicuntur: ut clericorum modum imponerent Niceni Patres. D. l. I de Usuris lata est anno 325, Xu cal. Maii, Paulino et Iuliano coss. Firmicus lib. II, cap. 41: Nunquam pecunie fenus exerceas, uel alienis necessitatibus miserum tibi pecunie conferatur augmentum. uide Chrysostomum, homilia in Mattheum  uI, pag. 35 et 56, p. 362; Basilium homilia in psal. XIu, p. 158. Nou. Iustin., 32, 33, 34.

] Sic can. 424: , Non oportet diaconum ante presbyterum sedere. Hieronymus epist. 85: Audio quemdam, inquit, ad tantam erupisse uecordiam, ut diaconos presbyteris, id est episcopis anteferret: quid pa itur mensarum et uiduarum minister, ut supra eos tumidus se efferat, ad quorum preces Christi corpus et sanguis conficitur?

] Augustinus heresi 44: Paulianos baptizandos esse in Ecclesia catholica Niceno concilio constitutum est: unde credendum est eos regulam baptismatis non tenere, quam secum multi heretici, cum de Catholica discederent, abstulerunt, eamque custodiunt. Sane Paulianistas siue Paulianos non baptizasse in nomine Trinitatis constat, quia Christum purum esse hominem credebant, et Trinitatem aperte negabant, unde et appellati sunt. Epiphanius heresi 65:  , , , . Hi uero iudaismum corrumpentes, nichil amplius Iudeis habentes secundi Iudei uocabantur, et Samosatite. Nicetas in Thesauro orthodoxe fidei, lib. Iu, heresi 32: Zenobie Syriam Pheniciamque regenti, cum Paulus obsequi uellet, ut que Iudaismum profiteretur, ipse quoque unum esse Deum docuit, qui Pater et Filius, et Spiritus sanctus unus idemque diceretur: Unus enim, inquit, Deus est et Filius eius in eo, quemadmodum in homine sermo. Idem tradit Epiphanius loco citato de eiusdem heresi loquens, , , , , . Asseruit autem hic Deum Patrem et Filium et Spiritum sanctum unum Deum esse: in Deo autem semper esse ipsius uerbum et Spiritum ipsius, quemadmodum in hominis corde est proprium uerbum. Paulianiste autem siue Pauliciani, et Samosatite appellati  sunt a Paulo Samosateno Antiochie episcopo, ut tradit Suidas in uerbo . , . Fuit et alius Paulus Samosatenus Manicheorum hereseos instaurator, a quo Pauliciani, quos Balsamo perperam confundit cum Paulianistis. Cedrenus recte: . . Idem tradit Mattheus Blastares in synopsi, ubi aperte Paulianistas a Paulicianis distinguit. Historia miscella in Nicephoro lib. XXIu: Manicheorum uero qui nunc Pauliciani dicuntur amicus erat. Paulicianorum heresim in Thracia propagatam fuisse sub Constantino Copronymo, Theophanes auctor est, eamque a Michele imperatore damnatam testatur eadem Historia miscella in eius uita: Diuino sane zelo imperator piissimus motus contra Manicheos, qui nunc Pauliciani dicuntur, capitalem  animaduersionem promulgauit. Sed et Montaniste baptizari iubentur c. 112.

] D. Paulus I ad Timoth. cap. III, 2: . Ireneus lib. III. aduers. heres., cap. 3: Ab apostolis instituti sunt episcopi in Ecclesiis; et post pauca, ualde perfectos et irreprehensibiles in omnibus eos uolebant esse, quos et successores relinquebant suum ipsorum locum magisterii tradentes, quibus emendate agentibus fieret magna utilitas lapsis autem summa calamitas. et Iustinianus l. XLI. C. de Episcop. et clericis: , . Insistentes etiam doctrine sanctorum apostolorum de creandis irreprehensibilibus sacerdotibus: et nouel. 6, cap. 1: , , , , ,  : Sancimus, sacros per omnia sequentes canones, dum quispiam ad ordinationem episcopatus adducitur, considerari prius eius uitam, secundum sanctum Apostolum, si honesta et inculpabilis et undique irreprehensibilis sit.

Diaconissarum frequens mentio apud rerum ecclesiasticarum scriptores. D. Paulus Epist. ad Rom. cap. XuI, 1, Pheben commendat, que erat diaconissa Ecclesie Cenchreensis, ; et Ignatius epist. ad Antiochenses salutat . Plinius Iunior ad Traianum de Christianis scribens, ministras uocat, lib. X, epist. 97: Quo magis necessarium credidi, ex duabus ancillis que ministre dicebantur, quid esset ueri et per tormenta querere. Theodoretus lib. III, cap. 14: , : Mulier quedam illustris ob pietatem, et diaconisse honore dignata; et Sozomenus lib. Iu, cap. 24, scribit Elpidium Satabenum episcopatu exauctoratum, quod Nectariam quamdam ob  iusiurandum uiolatum communione interdictam, penitentia nondum peracta, ad diaconisse dignitatem admisisset: , . Sic legendum ex Nicephoro constat lib. II, cap. 45; non , ut perperam habet Grecus uulgatus codex. Epiphanius uocat heresi 79, et Laodicenum concilium, can. 115 huius codicis. De diaconissarum autem ministerio uide adnot. ad canonem 193 huius codicis.

] hic accipitur pro ordinatione seu consecratione, non pro benedictione. Sic d. canone 193 huius codicis et passim. Duplex enim olim fuit , uidelicet et , ut ait Tharasius patriarcha CP., act. 1 concil. Niceni II, tom. III Concil.; nec semper fuit consecrationis symbolum, sed et orationis super hominem cui manus imponebantur. Impositionis manuum que ad ordinationem episcoporum et presbyterorum pertinet, meminit D. Paulus I Tim. Iu, 14, et u, 22;  et Optatus Mileuitanus lib. I: In Donatum sunt he sententie late: quod confessus sit se rebaptizasse, et episcopis lapsis manus imposuisse, quod ab Ecclesia alienum est. Hic enim impositio manuum pro ordinatione sumitur, quam iterari non debere ueteres iudicarunt, adeo ut si episcopis in heresim lapsis, uel ab hereticis ordinatis, posteaque penitentibus pax daretur impositione manuum, si in suo gradu manerent, non erant iterum ordinandi. uide que supra adnotauimus ad can. 8. Impositio uero manuum benedictionis adhiberi fuit solita, ut iam diximus, lapsis penitentibus, et redeuntibus ab hereticis ad ueram Ecclesiam. Cyprianus lib. III, epist. 14: Nam cum in minoribus peccatis agant peccatores penitentiam iusto tempore, et secundum discipline ordinem ad exomologesim ueniant, et per manus impositionem episcopi et cleri ius communicationis accipiant. Item baptizatis. Hieronymus contra Luciferianos: An nescis, inquit, etiam Ecclesiarum hunc esse morem, ut baptizatis  postea manus imponantur, et ita inuocetur Spiritus sanctus; et Cyprianus epist. 73, ad Iubaianum: Quod nunc quoque apud nos geritur, ut qui in Ecclesia baptizantur, per prepositos Ecclesie offerantur, et per nostram orationem ac manus impositionem Spiritum sanctum consequantur. Omnem denique electionem cuiusuis ecclesiastici ministri per eiusmodi manuum impositionem olim fieri consueuisse dubium non est: nec enim diaconisse, hypodiaconi, lectores, ceterique ministri ordinabantur, sed tantum super eos fundebatur benedictio per orationem et impositionem manuum. uide adnot. ad can. 115, infra.

, etc.] uetus mos Christianorum fuit genibus flexis seu de geniculis adorare, ut loquitur Tertullianus. Eusebius lib. u, cap. 5, de Christianis agens qui in legionibus Romanis sub M. Aurelio stipendia merebant, ita scribit: , ,  .In procinctu in ipsaque acie, genu flexo in terram usque, qui nostrarum precationum proprius mos est, ad supplicandum Deo esse conuersos. Excipit autem hic canon diem dominicum et medium interuallum inter Pascha et Pentecosten, in quibus prisci stantes adorabant in memoriam dominice resurrectionis. Id testatur auctor questionum ad orthodoxos, que Iustino tribuuntur, quest. 115: , , , , : Non flectere autem genu die dominico, resurrectionis est symbolum, qua Christi gratia et a peccatis, et a morte, que ab illo interfecta est, liberati sumus. Et de Pentecoste: , : In qua genu non flectimus, quod eodem loco habenda sit quo dominicus dies. Tertullianus de Coron. mil., cap. 3: Die dominico ieiunium nefas ducimus, uel de geniculis adorare; eadem immunitate a die Pasche in Pentecosten usque  gaudemus. Et Hieronymus aduersus Luciferianos: Die dominico et per omnem Pentecosten nec de geniculis adorare, et ieiunium soluere, multaque que scripta non sunt, rationabilis sibi obseruatio uindicauit. Legimus tamen D. Paulum ipso tempore quod interlabitur a Pascha ad Pentecosten in Tyri littore positis genibus adorasse, Act. apost. cap. XXI, 5.

] Diaconi olim panem et calicem ministrabant populo. Iustinus Martyr apolog. 2: , , , : Qui apud nos diaconi dicuntur, dant unicuique eorum qui adsunt percipiendum panem et uinum et aquam, que cum gratiarum actione consecrata sunt, et ad eos qui absunt perferunt. Cyprianus serm. 5, de lapsis, Ubi solemnibus adimpletis calicem offerre diaconus presentibus cepit.

] Socrates lib. uI, cap. 11, de Athanasio  loquens: , Precepit diacono ut orationem predicaret: hinc ille frequentes diaconorum acclamationes in Grecorum liturgiis: , , , : item, . Chrysostomus in Epist. ad Hebr. cap. IX, hom. 17: , , , , , : Diaconus in altiori loco stans magna uoce, terribili clamore, ueluti quidam preco, manus sustollens in alium, alios quidem uocat, alios autem prohibet, alios excludit, alios introducit. Hinc planum est uerbum , quod sacerdotibus attributum et significat, in diaconis illud ministerium declarare, quo, dato orarii signo, actionum sacrarum ritus et ordinem moderabantur. Id testatur Mattheus Blastares in Synopsi Grecorum conciliorum nondum edita, his  uerbis: , , : Diaconi qui orarium gestant, sacerdotibus assistentes et sacri officii orationes obseruantes, per orarium eis qui sunt in ambone diaconis significant, quando oporteat uel ad catechumenos uel ad fideles orationem flectere. Sic in Iudeorum synagogis, legem e pulpito recitanti aderat aliquis manu sudarium tenens, qui populo signum daret ut amen diceret, ut ex rabbinis doctissimus Casaubonus in notis ad uopiscum obseruauit. De orario uide adnotat. ad canonem 126, infra.

] Gregorius Thau maturgus episcopus Neocesariensis in epist. canonica, que apud Zonaram et Blasamonem exstat: , , :  Non cibi nos grauant, si captiui ea comederint, que qui in eos dominium obtinent, eis apposuerunt.

] Olim in Ecclesia plures erant animaduersionis gradus, uidelicet, , et . Omnium istorum meminit Gregorius Thaumaturgus d. epist. can. 11, et Basilius in epistola canonica 3 ad Amphilochium, can. 5: , , , , , : Qui adulterium commisit, annis quindecim: quatuor quidem annis plorans, quinque uere audiens: quatuor succumbens, et uno stans. Est autem , cum quis admisso peccato extra ecclesiam stans, cum luctu et lacrymis eos qui ingrediuntur orat ut pro se misericordiam Dei elicerent. Grecus scholiastes Harmenopuli in epitome canonum sect. 5, tit. 3: , , : Plorans, hoc est stans extra ecclesiam, et ingredientes orans ut pro se preces fundant.  Hinc eleganter Tertullianus dixit, Fratribus legationes deprecationis sue iniungere; et Cyprianus lib. Iu, epist. 2, penitentia deprecationis errorem pristinum confiteri. exemplum exstat apud Eusebium lib. u, cap. 28, ubi de natali quodam agitur: , , , : hoc est, interprete Ruffino, Multis lacrymis, errorem suum deflens ante pedes Zephyrini episcopi prosternit, et uestigiis omnium, non modo clericorum, sed etiam laicorum, multa cum lamentatione prouolutus, in lacrymas et miserationes omnem prouocaui Ecclesiam, ut indulgentiam sibi a Christo continuis et iugibus pro ipso precibus implorarent. Et Synesius epist. 67, ad Theophilum Alexandrinum episcopum: , inquit, , , , [F. ]  , : Lamponianum Iason reum fecit iniuriarum, iste autem preueniens confessione probationem, penam fert, prohibitus ecclesiastica communione, quanquam emisit lacrymas ex penitentia, et populus supplex illius penam deprecatus sit. uerum ego mansi in his que decreta fuerant: soluendi autem auctoritatem ad sacram sedem remisi. autem est, cum quis extra ecclesiam stans, diuinas Scripturas audit usque ad lectionem sancti Euangelii. Scholiastes Grecus loco citato: , . Item, , . Audiens, hoc est stans foris in narthece, hoc est, prodromo siue porticu templi. uide adnot. ad can. 50, infra, , cum quis intra ecclesie septa post suggestum stat, et cum catechumenis egreditur. Idem scholiastes:  , , , : Succumbens, hoc est stans intra ecclesiam, post suggestum et cum catechumenis exiens. meminit canon 45 huius codicis. Est autem cum quis cum fidelibus orat, necdum tamen ad sacramenta admittitur. , ait idem scholiastes , .

, etc.] Id confirmat can. 98 huius codicis, et Damasus P. R. in epistola ad episcopos Numidie tom. I Concil.: Chorepiscopis, inquit, non liceat sacerdotes consecrare nec diaconos. Leo I P. R. epist. 88, ad episcopos Gallie et Germanie de chorepiscopis loquens: Nam quamuis, inquit, cum episcopis plurima illis ministeriorum communis sit dispensatio, quedam tamen ecclesiasticis regulis sibi prohibita nouerint, sicut presbyterorum et diaconorum consecratio. Chorepiscopi autem dicuntur  qui in regionibus, agris aut pagis prepositi, officio episcopi fungerentur, ueluti uicarii episcopi. Horum frequens mentio est apud scriptores ecclesiasticos, et in subscriptionibus conciliorum.

] Dominum pro templo seu ecclesia hic accipitur. Sic can. 50, 58 et 132, huius codicis, et in edicto Maximini pro Christianis, cuius exemplum exstat apud Eusebium lib. IX, cap. 10: , . Quin et dominica sua exstruere conceditur; et in uita Constantini: Templa, inquit, que erant Deo consecrata, Domini nomen obtinuerunt, quod nomen non ex hominibus, sed ex ipso omnium Domino illis fuit impositum, et propterea Dominica sunt appellata. Sic apud Ruffinum lib. I Hist. eccl., cap. 3. Eadem notione Cyprianus dominicum dixit, serm. de eleemosyna: Locuples et diues dominicum celebrare te credis, que corbonam omnino non respicis, que in dominicum sine sacrificio uenis.

] Presbyterium hic accipitur pro consessu  presbyterorum, cui preerat episcopus: sic in epist. I ad Timoth., cap. Iu, 14: , : Ne negligito donum quod in te est, quod datum est tibi per prophetiam cum impositione manuum presbyterii. Ignatius in epist. ad Antiochenses salutat , et ; et in epist. ad Trallianos quid sit presbyterium indicat his uerbis: , ; Quid uero est presbyterium, nisi cetus sacer, consiliarii et consessores episcopi? Cornelius urbis Rome episcopus apud Cyprianum lib. III, epist. 11, Omni actu, inquit, ad me perlato placuit contrahi presbyterium. Pius I P. R. hoc nomen Latine exprimens, senatum dixit, in epist. ad Iustum uiennensem episcopum tom. I Concil. Salutat te, inquit, senatus pauper Christi apud Romam constitutus; et Hieronymus epist. ad Rusticum, Ecclesia habet senatum, celum presbyterorum.

 ] Honorius et Theodosius impp. l. XIX, C. de Episc. et cler. Eum qui probabilem seculo disciplinam agit, decolorari consortio sororie appellationis non decet. Ita solebant quidam clerici propudia sua, sorores appellare, et sub hoc pietatis nomine uitia sua obtegere, ut non male in eos iactaretur illud Martialis,

Quare non habeat Fabulla queris
Uxorem, Themison, habet sorores.
Sic et ea notione fratrum appellatio. Interpres Lycophronis: , » , .« Et Martialis:

O quam blandus es Amiane, matri!
Quam blanda est tibi mater, Amiane!
Fratrem te uocat, et soror uocatur.
Cur uos nomina nequiora tangunt?
Lusum creditis hoc iocumque.
 Iustinian. imp. nou. uI, cap. 6: , , , , , ,  , , , . uolumus autem, et ipsas que ad ordinationem perducuntur diaconissas, siue ex uiduitate, siue ex uirginitate, non cum aliquo coherentes aut cognatorum, aut eorum quos appellant dilectos  sed aut sole habitant, aut cum parentibus solis et filiis, aut uere fratribus. Huiusmodi erant et , hoc est uirgines, que, ut ait Hieronymus in epist. ad Ocean., a caritate nomen trahentes quasi spiritali amore coniuncte, sic dicebantur ab illis penes quos habitabant ecclesiasticis, quorum sine nuptiis sub alio  nomine uxores erant, concubine, meretrices. uide adnot. ad can. 3 supra.

] Tertullianus in Apologet. Nobis homicidio semel interdicto, etiam conceptum utero, dum adhuc sanguis in hominem delibatur, dissoluere non licet. Homicidii festinatio est, prohibere nasci: nec refert natam quis eripiat animam, an nascentium disturbet. Homo est, et qui est futurus: et fructus hominis iam in semine est.

] Abortionis medicamenta, seu abortum facientia. Minutius in Octauio: Sunt que in ipsis uisceribus, medicaminibus epotis originem futuri hominis exstinguant, et parricidium faciant antequam pariant. Athenagoras uocat, in Apologia pro Christianis, , inquit, , , ; Qui mulieres medicamentis abortionis utentes, hominem occidere dicimus, qua ratione homines  nos iugulabimus? et synodus sexta in Trullo can. 91: ,  , . Eas que dant medicamenta partum abigentia, et que fetus necantia uenena accipiunt, homicidii pene subiicimus. Suidas , uocat.

] uide adnot. ad can. 25 supra.

] Gratia seruatus, id est diuino beneficio potius quam proposito, et animi destinatione. Id etiam profani scriptores de fato et ui numinum usurparunt. Sic Plato lib. IX de Legibus, quo loco penam eius qui cum hominem uellet occidere uulnerauerit tantum, mitigandam hac ratione censet, quod demonis beneficio potius habenda sit gratia, qui et illum mortis periculo, et hunc imminentis supplicii grauitate liberarit, sic IC. l. XXXII, ff. ad leg. Iul. de adult. Licet interempto adultero mulier superuixerit, post tam grauia uulnera, que ei pater inflixerat, magis fato quam uoluntate eius seruata est. uide Fornerium, lib. uI Rer. quot., cap. 9.

 ] Hunc canonem explicat Balsamo, et Grecus scholiastes Harmenopuli in epitome canonum sect. u, tit. 3, his uerbis: , inquit, , , , , , , , , , . , , . Duo catechumenorum ordines erant: unus eorum, qui genu flectebant, perfectior scilicet; alter imperfectior eorum qui audiebant. Dicit ergo, si sit ex ordine flectentium genu, et peccet, quod peccare desinens, in ordinem audientium referri debeat. Sin ex audientibus sit, consistat extra ecclesiam. Nam et audientes, extra ecclesiam stabant usque ad lectionem sancti Euangelii. uide adnot. ad can. 14 et 25 supra.

Concilium Eliberit. Tertullianus, lib. Iu contra Marcionem. Quid facit apud te maritus, si uxor eius  commisit adulterium; habebitne illam? nuptias nec separari uult Christus prohibendo repudium; nec cum macula haberi, tunc permittendo diuortium. Chrysostomus: Sicut crudelis et iniquus est, qui castam dimittit uxorem: sic fatuus impiusque est, qui retinet meretricem. Innocent. III, cap. Qui uir. de Adulter.

] Id confirmat synodus uI in Trullo, can. 14, et Agathensis can. 17: Presbyterum uel episcopum ante trigesimum annum, id est antequam ad uiri perfecti etatem perueniat, nullus ordinare presumat. Iustinianus Nouel. 123, cap. 13, triginta quinque annos requirit. Apud Iudeos in ordinandis siue initiandis sacerdotibus etas triginta annorum definita est. I Num. cap. Iu, 3, et I Chron. cap. XXIII, 3: A nato triginta annos et deinceps usque ad natum quinquaginta annos, sic habet editio Hebraica, et Chaldaica paraphrasis. Greca uero editio LXX, quam secutus est Philo hellenista Alexandrinus, in libro cuius est titulus, De eo quod  deterius potiori insidiari soleat, et Theodoretus quest. 13, in Numer.: , , A uiginti quinque annis et supra ad quinquaginta annos. Sed temeratus est ille locus, atque omnino pro , legendum est , ut iam docti uiri obseruarunt. Hieronymus in epist. ad Theophilum Alexand. aduers. errorem Ioannis Hierosolym. Recordetur legis antique, et post 25 annos a Leuitica tribu, eligi in sacerdotium peruidebit; aut si in hoc testimonio solo Hebraicam sequitur ueritatem, nouerit 30 annorum fieri sacerdotem. Postea uiginti annorum numerus a Dauide prescriptus est. Cum enim animaduerteret filios Leui tam sacerdotes quam leuitas propter multitudinem sacrificiorum quotidie augescentem, non posse functionibus templi superesse, si trigesimus annus in illis exspectandus esset, quod plures essent infra etatem illam, legem annalem sacerdotum breuiori gyro contraxit, eamque uigesimo anno definiuit, ut testatur I Chron., cap. XXIII, 27: In actis Dauidis posterioribus numerus Leuitarum  fuit, horum nempe a nato uiginti annos, et deinceps; et I Chron. cap. XXXI, 17, et Esdre cap. III, 8: Constituerunt Leuitas a nato uiginti annos et deinceps, ut preessent operi domus Dei. Sed nec usque adeo de etate sollicitos fuisse apostolos, si cetera conuenirent, uel inde colligere licet, quod iuuenis fuerit Timotheus, nec uoluerit Paulus apostolus iuuenilem eius etatem contemni, I ad Timoth. cap. Iu, 12: . Et Ignatius ad Magnesianos: , uos quoque decet non contemnere etatem episcopi. Sic Eleutherius, propter insignem uirtutem et pietatem, uigesimum tantum annum agens, Illyrici episcopus ordinatus est, ut refert Nicephorus lib. III Hist. eccl., cap. 29.

] D. Lucas, cap. III, 23, de baptismo Christi loquens: , Ipse autem iehsu erat quasi triginta annorum incipiens. Hec autem dictio duplicis est notionis, eaque Greci utuntur nunc  affirmanter nunc dubitanter. Ac priori quidem notione accipienda est de cap. III, et Ioan. cap. I, 14: , : Spectauimus gloriam eius, gloriam quasi unigeniti a patre; ubi affirmanter uocat, ut de eo dubitari minime debeat. Huic sententie astipulatur Ignatius epistola ad Trallianos: , inquit, , Et annos agens triginta baptizatus est a Ioanne. Idem tradit Chrysostomus et Euthymius in Matth. cap. III. Auctor sermonis de Ieiunio qui Cypriano tribuitur: Anno trigesimo carnis assumpte baptizato Domino. Hieronymus in epist. ad Theophilum Alexand. episcop. aduersus errorem Io. Hierosolym., de etate cuiusque presbyteri loquens: Cum ad 30 annorum spatia iam peruenerit, puto eam in hoc non esse reprehendendam, que iuxta mysterium assumpti hominis in Christo perfecta est. Et Bernardus serm. 4 de Epiph.: Iam triginta annorum ad baptismum ipse  perrexit. Discrepat Ireneus lib II, cap. 39: Ad baptismum, inquit, uenit qui nondum triginta annos suppleuerat, sed qui incipiebat esse tanquam triginta annorum. Et Epiphanius heresi 51: , , , , . Erat enim reuera annorum uiginti nouem, et mensium decem, quando ad baptismum uenit, triginta quidem annorum, sed non plenus. Adde que de ea re illustrissimus Scaliger olim obseruauit lib. uI de Emendat. temp. Certe etas triginta annorum solide ac perfecte prudentie est, et maiore tam animi quam corporis robore predita: eamque rationem reddit Euthymius loco citato, quare post trigesimum ann. Christus ad baptismum uenerit. Sic can. 17 concilii Agathensis, perfecti uiri etas dicitur; et perfecta etas in legibus Wisigothorum lib. X, tit. 2; etas legitima Theophilo lib. I instit. tit. de Libert. § 4: , inquit, , ' , Legitima etas est que trigesimum  annum excedit: quia scilicet eam etatem in manumisso olim desideraret lex Aelia Sentia, qua cautum refert Ulpianus in frag. tit. 1: Ut minorem XXX annorum seruum manumit ere non liceret.

] Cornelius urbis Rome episcopus in epistola ad Fabium Antiochenum, que apud Eusebium exstat lib. uI, cap. 43, de Nouato loquens: , inquit, , , , . Ecclesiam Dei reliquit, in qua post fidem receptam presbyterii honore donatus fuit, fauore episcopi qui manus illi ad sortem presbyterii imposuit. Qui quidem episcopus ab omni clero, sed etiam a multis laicis uetitus  petiit ut hunc solum ordinare permitteretur. De baptizatis in egritudine meminit etiam can. 151 huius codicis et can. 48 collectionis Africane. Cyprianus lib. Iu, epist. 7, qui et huiusmodi clinicos appellatos fuisse tradit. Erant autem clinicorum duo genera. Alii, qui fidem quidem Christianam amplexi, necdum tamen baptizati, si in morbos inciderent, in ipsa egritudine, , in lecto decumbentes baptizabantur. Horum meminit Epiphanius heresi 28: , inquit, , . Morti uicini, si fuerint catechumeni, ante mortem lauacro digni sunt. Sic pretorem Arintheum in ipso uite exitu regenerationis lauacrum accepisse memorat Basilius epist. 5. Alii uero, qui professione Christiani, et pietatis doctrina instructi, ad extremum usque etatis, baptismum consulto protendebant, simul et baptizari et mori uolentes, ne post illum acceptum rursus peccarent: peruulgato quippe illis temporibus errore decepti, existimabant a peracto  baptismo uitam immunem ab omni lapsu requiri, nec ullam delinquentibus expiationem aliam deinceps reliquam esse. Cui opinioni causam dedit male intellectus D. Pauli locus ad Hebreos cap. uI, 4, quo etiam Nouatiani abutentes lapsis omnino ueniam denegabant. Sic Constantinus imp. extremo uite sue tempore, ab Eusebio Nicomediensi episcopo baptizatus est, ut, preter Eusebium lib. Iu, de eius uita, cap. 62, alii etiam ecclesiastici scriptores tradiderunt: Socrat. lib. I, cap. 26; Theodor. lib. I, cap. 32; Sozom. lib. II, cap. 34; Hieronymus in Chronico, et Niceph. lib. uIII, cap. 54. Constantius etiam moriens uoluit baptizari, , ut docet Athanasius de synodis Arimini et Seleucie. Idem de Theodosio Magno tradit Ambrosius in orat. de eius obitu, et Socrates lib. u, cap. 6. Hunc uero clinicorum morem, et in suscipiendo baptismo dilationem, acriter reprehenderunt orthodoxi Patres. Tertullianus lib. de penit., Omne preterea,  inquit, cunctationis et tergiuersationis erga penitentiam uitium, presumptio intinctionis importat. Certi enim indubitate uenie delictorum, mediam tempus interim furantur, et comeatum sibi faciunt delinquendi. Gregor. Nazianzenus orat. III sanctum baptisma, Baptizemur hodie, ne cras ui aliqua maiore cogamur, ne beneficium tanquam iniuriam prorogemus, nec exspectemus ut plura peccata congeramus, quo plura nobis condonentur: nec grauiori onere premamur quam uires nostre ferre queant, ne una cum naui aquis obruamur, ac baptismi gratiam naufragio amittamus, ac dum plura spe atque animo concipimus, omnia perdamus, etc. De clinicis etiam quidam accipiunt illud D. Pauli I Corinth. cap. 15, 29: , Quid facient ii qui baptizantur pro mortuis? Hoc est, ut ipsi putant, qui tanquam mortui siue moribundi baptizantur. Ego uero, saluo meliore iudicio, illud intelligendum puto de iis qui, peruerso quorumdam hereticorum more,  uice mortuorum baptizabantur. Hunc morem indicat Epiphanius de Cerinthianis loquens heresi 28: , , , , . Ex traditione res quedam ad nos deuenit, quod quidam apud ipsos de uita decesserunt, morte preoccupati citra baptisma, alii uero pro ipsis in nomen ipsorum baptizentur, ne ubi resurrexerint, illi in resurrectione penas dent, eo quod non acceperint baptisma. Id etiam Marcionite postea factitarunt, exemplum forte a Cerinthianis mutuati: sic enim de iis Chrysostomus in epist. I ad Corinth. cap. Xu, homil. 40: , , , , , ,  , . Postquam catechumenus quispiam apud eos excesserit, sub lecto mortui absconso aliquo qui uiuit, accedunt ad mortuum, et alloquuntur et rogant uelitne baptismum accipere? deinde illo nichil respondente, is qui est absconsus inferius, pro illo dicit se uelle baptizari: et sic eum baptizant pro eo qui excessit. Huiusmodi Marcionitarum baptisma, uicarium uocat Tertullianus lib. de Resurrect. carnis. Si autem et baptizantur quidam pro mortuis, uidebis an ratione certa illa presumptione hoc eos instituisse portendit, qua alii etiam carni ut uicarium baptisma profuturum existimarent ad spem resurrectiois, que nisi corporalis, non alias sic baptismate corporali obligaretur; et lib. u, aduers. Marcionem cap. 10. Ambrosius in I Corinth. cap. Xu, Pauli locum explicans: Exemplum, inquit, eorum subiicit qui tam securi erant de futura resurrectione, ut etiam pro mortuis baptizarentur, si quem forte mors preuenisset,  timentes ne aut male, aut non resurgeret, qui baptizatus non fuerat, uiuus nomine mortui tingebatur.

] Act. apost. cap. uI, 3, et cap. XX, 8; Synodus uI in Trullo can. 16; et Sozomenus lib. uII Hist. eccl. cap. 19: , . Diaconi apud Romanos hactenus non plures sunt quam septem, ad similitudinem eorum qui ab apostolis ordinati fuerant, apud alios uero numerus eorum promiscuus est.

] Id ipsum statutum legimus in apostolica synodo prima, Act. apost. cap. Xu, 28, et cap. XXI, 25, atque in Ecclesia diu obseruatum fuisse testantur prisci rerum ecclesiasticarum scriptores. Tertullianus in Apologetico cap. 9: Erubescat error uester Christianis, qui ne animalium quidem sanguinem in epulis esculentis habemus, qui propterea quoque suffocatis et morticinis abstinemus, ne quo sanguine contaminemur,  uel intra uiscera sepulto. Minutius in Octauio: Nobis homicidium nec uidere fas est, nec audire, tantumque ab humano sanguine cauemus, ut nec edulium pecorum in cibis sanguinem nouerimus. Id ipsum est quod in mediis cruciatibus olim a Biblyde responsum testatur Eusebius lib. u Hist. eccl. cap. 1, et Niceph. lib. Iu, cap. 17. Ea quippe, cum ob Christi confessionem in tormentis urgeretur, ut aliquid aduersus Christianos ui coacta proderet, quasi humanis carnibus uescerentur: , . Quomodo infantes ederent illi, quibus ne irrationabilium quidem pecudum sanguine uesci licet? Ad hoc Christianorum institutum alludere uidetur Lucianus in Peregrino: , , , . Admisso nescio quo flagitio aduersus illos, siquidem uisus erat, ut opinor, aliquid ex interdictis comedisse, etc. Adde Clem. Alexandr. lib. III Pedag. cap. 3, et Leonem imp. Nouel. 58:  , Ne ex sanguine cibus conficiatur.

] Presbyteri coniugati. Socrates lib. II Hist. eccles. cap. 33, de Eustathio in ipsa synodo Gangrensi damnato loquens: , , , , . In edibus coniugatorum precationes fieri uetuit, et benedictionem et communionem presbyteri habentis uxorem, quam lege, cum esset laicus, duxisset, tanquam scelus declinandam precepit. Et Balsamo ad hunc canonem: , hoc est interprete Gentiano Herueto: Presens canon eos anathematizat, qui non indistincte communicant sacris sacerdotum qui habent uxores. Fulgentius Ferrandus Carthaginensis Ecclesie diaconus, in Breuiatione Canonum cap. 89, ex cod. ms. Corbeiensi a uiro doctissimo Franc. Chiffletio nuper editus: Ut  de oblatione presbyteri coniugati nullus audeat non communicare, concilio Gangrensi tit. 4. uetus uersio qua Isidorus Mercator in sua collectione Canonum usus est, sic habet, De oblatione presbyteri coniugati. Si quis discernit presbyterum coniugatum, tanquam occasione nuptiarum, quod offerre non debeat, et ab eius oblatione ideo se abstinet, anathema sit. Sic etiam antiquus interpres in cod. ms. Bibl. Thuane, presbyterum coniugatum uertit; perperam Dionysius Exiguus, qui uxorem habuit, quod cum uoce minime conuenit, sed uerius, qui uxorem habet, , ut Socrates et Balsamo recte interpretati sunt.

] Hic et can. 106 huius codicis domus Dei pro ecclesia accipitur. Sic passim apud ecclesiasticos scriptores. Zeno ueronensis serm. de Psalm. CXXuI: Conuentus quidem ecclesiarum, quos ad secretam sacramentorum religionem edificiorum septa concludunt, consuetudo nostra domum Dei solita  est nuncupare. uide Animaduers. uiri eruditissimi D. Heraldi ad Arnob. lib. uI.

] Cene dominice tres olim erant partes. fractio panis, cuius meminit D. Lucas Act. apost. cap. II, 42, et cap. XX, 7, ubi Syrus interpres Greco uocabulo [Figure: [Hebrew Text] 2Kb] eucaristiam uertit: secunda pars poculum benedictionis, cuius meminit D. Paulus I ad Corinth. cap. II, 16; tertia pars , hoc est sobrium conuiuium, a Christianis post eucaristiam in ecclesia celebrari solitum, et inopum refocillandorum causa potissimum excogitatum, cuius etiam plura testimonia exstant apud priscos rerum ecclesiasticarum scriptores. Sed et in epist. Iude apostoli cap. I, 10, ubi quorumdam impietatem perstringit his uerbis: , , . Hi sunt in agapis, siue ut habet uetus interpres, epulis uestris macule, dum uobiscum epulantur, sine timore seipsos pascentes. Oecumenius in hunc locum: Erant,  inquit, eo tempore mense que parabantur, de quibus et Paulus epistola ad Corinthios loquitur, quas etiam appellabant. Illud uero publicum Ecclesie conuiuium eleganter describit Tertullianus in Apologetico cap. 39: Cena nostra, inquit, de nomine rationem suam ostendit. uocatur , id quod DILECTIO penes Grecos est, quantiscunque sumptibus constet, lucrum est pietatis nomine facere sumptum. Siquidem inopes quosque refrigerio isto iuuamus. Si honesta causa est conuiuii, reliquum ordinem discipline de causa estimate, qui sit de religionis officio, nichil scurrilitatis, nichil immodestie admittitur, non prius discumbitur quam oratio ad Deum pregustetur, editur quantum esurientes cupiunt, bibitur quantum pudicis utile, etc., et libro ad martyres agapen fratrum uocat. Cyprianus lib. III contra Quirinum cap. 3, agapen et dilectionem fratrum. Minutius in Octauio, Conuiuia non tantum pudica colimus, sed et sobria; nec enim indulgemus epulis, aut conuiuium mero  ducimus, sed grauitate hilaritatem temperamus. De agape etiam sine dubio intelligendum est quod Plinius Iunior de Christianis ad Traianum scribens lib. X, epist. 97: Affirmabant, inquit, hanc fuisse summam uel culpe sue uel erroris, quod essent soliti stato die ante lucem conuenire, carmenque Christo quasi Deo dicere secum inuicem: seque sacramento non in scelus aliquod obstringere, sed ne furta, ne latrocinia, ne adulteria committerent, ne fidem fallerent, ne depositum appellati abnegarent, quibus peractis, morem sibi discendi fuisse: rursusque ceundi ad capiendum cibum, promiscuum tamen et innoxium. Hunc quoque in Ecclesia conuiuandi morem Chrysostomi etate obseruatum fuisse, planum est ex illius Homil. 27 in epist. ad Corinth. cap. II: , inquit, , , , , , , , .  Statis diebus mensas faciebant communes: et peracta synaxi, post mysteriorum communionem commune inibant conuiuium, diuitibus quidem cibos afferentibus, pauperibus autem, qui nichil habebant, etiam uocatis, et omnibus communiter uescentibus. Illis conuiuiis omnes promiscue accumbebant, nullo habito discrimine, omniumque conuiuantium par fuit equalitas, ut neque diues prior accumberet, neque pauper posterior. Quod cum non obseruarent Corinthii, a D. Paulo reprehenduntur d. cap. II, 21. De iis etiam Augustinus contra Faustum lib. XX, cap. 20: Agape nostre, inquit, pauperes pascunt siue frugibus, siue carnibus; et paulo post: Quoniam plerumque in agapibus, etiam carnes pauperibus erogantur, misericordiam Christianorum similem dicitis sacrificiis paganorum. Hec uero antiquissima in ecclesia conuiuandi ratio cum paulatim ambitione diuitum, partim etiam multitudinis insolentia in abusum ueniret, ea conuiuia in ecclesiis exerceri prohibitum legimus can. 132 huius codicis, et concil. Carthag. III, can. 30. Remansit  autem nomen in usu ecclesiastico, ut conuiuia que pauperibus et hospitibus reficiendis instruuntur, et caritates appellarentur, et a dominica cena separari ceperunt, quam in ecclesia tantum administrari fas erat. Prisce autem consuetudinis uestigia hodieque Greci seruare dicuntur, qui die resurrectioni dominice sacro post sacram mysteriorum communionem, allatis in ecclesiam epulis communiter conuiuantur, carmen quoque solemne concinunt, quod his uerbis constat: , , . Ut olim uir prisce antiquitatis ecclesiastice peritissimus G. Cassander in liturgicis adnotauit. Porro agape Christianorum non multum differt a sacris Romanorum conuiuiis, que caristia dicebantur, in quibus querele affinium et amicorum componebantur. Horum meminit peta lib. II Fast.:

Proxima cognati dixere caristia cari.
 Et describuntur a ualerio Maximo lib. II, cap. 17, his uerbis: Conuiuium solemne, inquit, maiores instituerunt, idque caristia appellauerunt, cui preter cognatos affines nemo interponebatur: ut si qua inter necessarias personas querela esset orta, apud sacra mense, et inter hilaritatem animorum, fautoribus concordie adhibitis tolleretur. Omitto Cretensium, et Lacedemoniorum, de quibus uidesis N. Cragium lib. I de Republ. Lacedem. cap. 9.

] Suidas: . Periboleum est indumentum, seu uestimentum. Pollux in Onomastico lib. uII, cap. 13: , . Exteriores uestes, et que superinduuntur, peribolea sunt. Balsamo et Zonaras hic uocant , amiculum, seu, uestem que aliis superponitur. Hac etiam uoce usi sunt LXX Interpretes Psalm. CI et CIII, et D. Paulus in epist. ad Hebr. cap. I, et I ad Corinth. cap. II.

 ] Zonaras hic Beros, uocat uestes e serico contextas, eeque honestiorum erant. Fuit et Burrus, siue Byrrus uestis genus aliquantum uilioris. uide P. Pitheum lib. II aduers. subseciu. c. 16.

] Promiscuus uestium usus damnatur Deuteron. cap. XXII: Non induetur mulier ueste uirili, nec uir utetur ueste muliebri. Huius legis meminit Philo Iudeus . Iosephus lib. Iu Antiq. cap. ult., et Cyprianus epist. 37 ad Encratium.

] D. Paulus in I ad Corinth. cap. II, 6: , Turpe mulieri tonderi aut radi. Refert Sozomenus lib. uII Hist. eccles. cap. 16, Theodosium imp. edicto cauisse , , . Mulieres que caput tonderent ab ecclesiis esse expellendas, et episcopos eas admittentes episcopatibus priuandos.

 ] Epiphanius heresi 69 de Patribus Nicenis loquens: , . Simul autem et in eadem synodo canones quosdam posuerunt ecclesiasticos, simulque de Paschate decreuerunt unam unitatem ac consensum fieri. Et Sozomenus lib. I, cap. 21: , . Controuersia de fide sublata, concilio uisum est, ut omnes diem festum Paschatis uno eodemque tempore celebrarent.

] can. 145 huius codicis. Antiquissimus in Ecclesia canonicarum siue ecclesiasticarum epistolarum usus. Has orthodoxi episcopi tanquam fidei sue tesseras inuicem mittebant, ut earum commercio societatem eiusdem religionis; et, ut loquitur Tertullianus de prescript.  cap. XX: communionem pacis et contesserationem hospitalitatis ostenderent. Id testatur concilii Antiocheni epistola synodica ad Dionysium Romanum, et Maximum Alexandrinum episcopos, que apud Eusebium exstat lib. uII Hist. eccl. cap. 30, ubi de depositione Pauli Samosateni, et domni in eius locum substitutione agitur: , , . Indicauimus autem uobis ut illi domno scribatis, et ab eo litteras communionis suscipiatis. Ac proinde unitatem Ecclesie probari solitam tradit Optatus Mileuitanus lib. II: Nobis, inquit, totus orbis commercio formatarum in una communionis societate concordat. Et Augustinus epist. 162: Unde factum est, ut etiam ad nonnullos Donatistarum primarios scriberemus, non communicatorias litteras, quas iam olim propter suam peruersitatem ab unitate catholica que toto orbe diffusa est, non accipiunt: sed priuatas tantum. Et epist. 163 de Eleusio et sociis eius loquens: Hic primo asserere  conatus est ubique terrarum esse communionem suam. Querebam utrum epistolas communicatorias, quas formatas dicimus, possent, quo uellent dare, etc. Porro canonicarum siue formatarum epistolarum uarie erant ac distincte species et appellationes diuerse, quas passim in Conciliorum Actis et in uniuersa Historia ecclesiastica obseruare licet. Generaliter autem appellatione, et , pacifice et commendatitie significantur. Zonaras hic, ; et in can. 22 concilii Laodiceni: , inquit, , , .

] etiam meminit can. 189 huius codicis. Harum due sunt species: alie enim sunt que et dimissorie dicuntur, que episcopis a metropolitanis, et metropolitanis a patriarchis dantur, cum ad Imperatorem usu sic exigente proficiscuntur; alie  uero que ab episcopis dantur clericis qui proficisci aliam in urbem uolunt, atque in eius clerum recipi. Dicuntur autem pacifice quasi pacis arbitre. Zonaras in can. 11 concilii Chalcedonensis: , inquit, , , . , , , , . Idem de tradit Grecus Scholiastes Harmenopuli in synopsi canonum sect. III, tit. 2.

] Ciuitatis nomine non tantum urbs menibus cincta significatur, sed et regio seu territorium ciuitati ascriptum. Sic Dio Chrysostomus orat. 34, inter cetera que Cesarem Tarsensibus concessisse narrat, nominat: , inquit, , , , , etc.  Ille uero uobis prestitit regionem, leges, honorem, potestatem. Xiphilinus de Bysantio a Seuero imperatore diruto et in uici formam redacto loquens: , inquit, , , . Urbem, omnemque eius regionem Perinthiis concessit: illique Bysantio usi sunt ut unico. Iurisconsulti territorium ciuitatis uocant. Pomponius: Territorium est uniuersitas agrorum intra fines cuiusque ciuitatis, intra quos, ut ait Siculus Flaccus iuris dicendi ius erat. Hinc Iudicis territorium l. fin. ff. de Iurisd. Nec uero in republica tantum, sed etiam in Ecclesia, ciuitates regiones ac territoria sua habuerunt, que passim in conciliis et in historia ecclesiastica nomine significantur. Iustinianus l. XXuI, C. de Episcop. aud. , in ciuitate uel eius uicinia; et l. XXXu, C. de Episcop. et cler. , . Si quis audeat ciuitatem aut suo episcopo aut territorio priuare, infamis redditur. Sic territorium  episcopi in concil. Aurel. I, can. 19, et Aurelianensi III, can. 18; concil. uasensi, can. 3; Wormat. can. 60; et in actis concilii Constantinopolitani sub Menna, territorium Apamearum.

] siue meminit etiam can. 128 et 130 huius codicis. Initio nascentio Ecclesie donum eiiciendi demones, laicis etiam qui Christi fidem susceperant commune fuisse uidetur. Demoniorum enim eiectio inter signa que credentes dicuntur secutura, numeratur Marc. cap. XuI, 17: . Signa autem eos qui crediderint, hec consequentur: per nomen meum demonia eiicient. Tertullianus lib. de Corona militis cap. 20, testatur a militibus eiectos spiritus immundos. Et quos, inquit, interdiu exorcismis fugauit, noctibus defensabit; et lib. de Idololatr. cap. 11, docet, parentes solitos exorcizare proprios filios: Qua constantia exorcizabit allumnos suos, quibus  domum suam cellarium prestat? Ille quidem si excluserit demonem, non sibi placeat de fide: neque eius inimicum exclusit. Postea peculiare ac distinctum munus in Ecclesia fuit. Scholiastes Grecus Harmenopuli in epitome canonum sect. I, tit. 9: , interpretatur. Sic Theodorus Balsamo in can. 26 Laodicene synodi, , inquit, . Exorcizare, hoc est catechizare infideles.

] Maiorem synodum episcoporum, hoc est , Synodum episcoporum dieceseos, ut in can. 169 huius codicis.

] Olim episcopo adhuc uiuente licebat ordinare episcopum successorem. Eusebius lib. uII, cap. 32, de Anatolio loquens: , inquit, , ,  . Hunc Theotecnus Cesaree Palestinorum episcopus, per manus impositionem primus episcopum ordinauit: eumque successorem sibi post mortem ad parecie sue procurationem deligendum prouidit. Id postea prohibitum est, ut ex hoc canone constat. Ado uiennensis in Chronico an. 810: Bernardus uiennensis episcopus erat, et Leidradus Lugdunensis, qui initio imperii Ludouici imp. Suessionis monasterii locum petiit, et in loco eius Agobardus eiusdem Ecclesie chorepiscopus, consentiente imperatore et uniuersa Gallorum episcoporum synodo, episcopus substitutus est. Quod quidam defendere uolentes, dixerunt, eumdem uenerabilem Agobardum a tribus episcopis in sede Lugdunensi iubente Leidrado fuisse ordinatum. Sed canonica auctoritas est, in una ciuitate duos episcopos non esse, nec uiuente episcopo, successorem sibi debere eligere.

] Rationes administrationis reddere, Latine uerti. Sic passim apud Grecos scriptores et , pro, rationes administrate  reipublice reddere accipitur: siue, ut ait Cicero, exponere quod in magistratu quisque gesserit, quod olim apud censores fiebat. Hinc apud Demosthenem , item et , censure quibus quis uite anteacte rationem reddere cogitur; et apud Plutarchum in Pericle, , exigendis rationibus implacabilis. Sic apud Aristophanem , qui reddendis rationibus obnoxii; seu qui rerum in magistratu gestarum rationem nondum retulerunt. Sunt et qui , repetundarum iudicio subiici, interpretantur: ut uel damnari repetundarum. uide Budeum in Adnot. in Pand. Hec est igitur huius canonis sententia, episcopos quibus rerum ecclesiasticarum potestas concessa est, si quid ex iis in usus suos conuertant, aut cognatis suis prebeant, reddendis rationibus synodo Prouincie obnoxios esse, ac ueluti quodam repetundarum iudicio subiici. Sic etiam explicat Alexius patriarcha CP. in synodica  que lib. II Sentent. synod. exstat, his uerbis: , inquit, , , , , . ' ' , , , , , . Curatores similiter a metropolitanis dentur, qui Ecclesiis omni adhibita sollicitudine cum episcopis earum prospiciant, et administrationis annue rationes exigant: quod autem hec a nobis ita definita, consentanea sint accurate canonum menti, ex ipsis sacris canonibus constat. Nam XXu canon Antiochene synodi,  potestatem in res ecclesiasticas episcopis concedens, quominus eas in usus suos conuertant, cognatisque suis prebeant, ut hoc modo rationes Ecclesiarum tacite detrimentum capiant, prohibet. Ideoque rationibus ad synodos prouinciales reddendis obnoxios faciens, decori explorandi curam iniungit.

] etiam mentio est in can. 8, 39 et 52 huius codicis, ex quibus planum est digamos olim ab Ecclesia damnatos, illisque certum penitentie tempus definitum fuisse. Quinam autem illi fuerint, uulgo fere ignotum. Ut uero illud manifestum fiat, obseruandum est tres reperiri digamie species; prima, cum quis , binas simul habet uxores. Eiusmodi fuit digamia Barbarorum et Iudeorum, quibus uxorum multitudinem permissam fuisse nemo est qui nesciat. Ac de Iudeis quidem testatur Iosephus lib. XuII Antiq. cap. 2: Paternus mos erat, inquit, ut simul plures haberemus uxores. Et Iustinus  Martyr ad Tryphonem: , : Magistri uestri ad hoc usque tempus, quatuor et quinque uxores unumquemque uestrum habere permittunt. Hec uero paganorum et Iudeorum licentia Romanis legibus est prohibita, l. II, C. de Incest. nupt., l. XuIII, C. ad leg. Iul. de Adulter.; et l. uIII, C. de Iudeis. Et, ut ait Theophilus de Nupt. § 6 et 7, . Capitalis in eos pena constituta est qui binas nuptias contrahunt. Theodoretus in primam ad Timotheum: Olim consueuerant et Greci, et Iudei, cum duabus, et tribus, et pluribus etiam uxoribus simul iungi lege matrimonii. Quinetiam nunc cum leges imperatorie prohibeant duas simul uxores ducere, rem habent cum concubinis et meretricibus. Altera digamie species, cum quis morte prioris coniugis soluto matrimonio secundas nuptias contrahit: de ea quoque non ambigitur. De tertia igitur que uulgo ignota, paucis agendum est. Eius uestigia quedam  exstant in edicto Pretoris. Qui bina sponsalia binasue nuptias eodem tempore constitutas habet, infamia notatur l. I, ff. de his qui not. inf. Et l. XII, § 2, ff. eod.: Quod ait Pretor, eodem tempore, non initia sponsaliorum eodem tempore factorum, accipiendum est, sed si in idem tempus concurrant. Sane legibus Romanis diuortio dirimebantur nuptie, ne tamen temere et sine iudicio id fieret, hec renuntiatio certis quibusdam ac solemnibus uerbis fiebat, adhibitis septem testibus ciuibus Romanis puberibus, ex capite scilicet legis Iulie, que diuortiis modum imposuit, et preter formulam facta pro infectis haberi statuit. Quod et Pomponius IC notat l. XXXu, ff. de Donat. int. uir. et uxor.: Si non secundum legitimam obseruationem diuortium factum sit, non uidetur solutum matrimonium. Et Caius l. XLIII, ff. de Adult.: Si ex lege repudium missum non sit, mulier adhuc nupta uidetur. Matrimonia etiam nonnisi misso repudio, nec sine legitima causa dissolui statuerunt impp.  Constantinus et Theodosius l. I C. Th. de Repud., et l. uIII, C. eod., ubi causas designant, quibus maritus ab uxore, et uxor a marito repudiari potest. Renuntiatio enim huiusmodi fuit, ut aut uir uxori, aut uxor marito matrimonium remitteret. Eoque iure qui queue sine causa et absque legitimo repudio alteram ducit, alteriue nubit, binas nuptias eodem tempore constitutas habet. Eadem ratione ecclesiasticis scriptoribus digami dicuntur, qui priore coniuge absque legitimo repudio, hoc est preter causam adulterii, dimissa, alteram superinducunt. Planum quippe est, diuortiorum causas, excepto adulterio, legibus seculi olim receptas et ab imperatoribus excogitatas, nunquam ab Ecclesia admissas fuisse. Atque ideo qui legitime, hoc est secundum legis humane licentiam diuertebant, et ad alias nuptias transibant, iudicio Ecclesie binas nuptias eodem tempore constitutas habere censebantur, unde et iis merito canonica mulcta irrogabatur. Hanc digamie speciem non obscure indicat Chrysostomus in epist. I ad Timoth.  cap. III, homil. 10: , . Iudeis licitum erat et binis nuptiis iungi, et duas itidem habere simul uxores. Iustinus martyr in Apologia 2: . Ii qui lege humana binas nuptias contrahunt, peccatores sunt apud preceptorem nostrum. Quibus uerbis ad illud Christi alludit, Matth. cap. XIX, 9: Quicunque dimiserit uxorem suam, nisi propter adulterium, et aliam duxerit, mechatur: et qui dimissam duxerit mechatur. Idem Iustinus, . Quos uero Iustinus , hic canon uocat. Sic Grecus Scholiastes Harmenopuli in epitome canonum sect. 3, tit. I: , , , . Digamus est et is qui aliam sibi despondit, et aliam secundum leges  duxit, et qui alteri desponsam ducit. Et Io. Xiphilinus patriarcha CP. in synodica de sponsalibus lib. I Sent. synod.: , , . Is qui sponsalia contraxit et secundum leges dissoluit, alia deinceps uxore ducta, digamus est. De huiusmodi igitur digamis accipienda sunt supradicti canones 8, 39, 52 et 105 huius codicis. His autem opponuntur ii qui D. Paulo , unius uxoris uiri dicuntur, I ad Timoth. cap, III, 2 et 12, et ad Titum cap. I, 6: , : et . Quibus uerbis Apostolus, Christi uestigiis insistens, precipit ne ad episcopi aut diaconi munus assumatur, qui uxore temere repudiata, alteram secundum leges superinduxerit. Oecumenius in d. cap. 3: , . Si fiat e mundanis, non sit saltem digamus. Et Chrysostomus in epist. ad Titum cap. I, homil. 2, hec uerba D. Pauli explicans, » «  , . , , , . Impudicos etiam cercet, nec permittit ut quis cum binis nuptiis, ad Ecclesie regimen dignitatemque assumatur. Qui enim erga eam que  discessit, nullam beneuolentiam seruauit, quomodo is bonus Ecclesie preses erit? Quam ille non sustinebit reprehensionem? Nostis enim omnes, quod etsi per leges permissum sit secundis nuptiis iungi, rem tamen esse multe criminationi obnoxiam: nullam igitur subiectis criminandi occasionem prebere Ecclesie presidem uult. Et Theophylactus ibidem: Ut lasciuos cohibeat: unius, inquit, uxoris uir. Qui enim nullam seruauit beneuolentiam erga eam que  discessit, quomodo Ecclesie bene preerit? Oportet autem episcopum irreprehensibilem esse. Digamus autem non est inculpatus, etsi hoc mundanis legibus placeat. Theodoretus loco citato: Si enim ipse, priore expulsa uxore, fuisset alii coniunctus, dignus esset qui reprehenderetur, et iure esset accusationi obnoxius. Eadem phrasi ac notione D. Paulus I Tim. cap. u, 9, dixit: , uidua eligatur que fuerit unius uiri uxor. Hoc enim digamie genus commune fuit tum uiris tum mulieribus, quibus eque apud Grecos et Romanos concessa diuertendi licentia; quin et nomina rei illius propria prodita erant, ut si uir discederet ab uxore, hoc diceretur ; si mulier a uiro, . Ac uiris quidem diuertere, aliasque repudiatis uxoribus etiam superstitibus, superinducere, legibus concessum fuisse uulgo notum est. Uxori etiam a marito diuertere licuisse plura testimonia exstant, apud profanos sacrosque scriptores. Solon apud Plutarchum statuit  , , . Sic Alcibiadis uxor libellum repudii apud archontem deposuit, ut in Alcibiade testatur Plutarchus. Andocides in orat. pro Nicostrato: Dicat, queso, apud quem archontem promissa uxor repudiauit? Apud Romanos eiusmodi flagitium usitatum fuisse indicat Martialis lib. uIII:

. . . . . Nondum tricesima lux est,
Et nubit decimo iam Thelesina uiro.
Et lib. XII:

. . . . . ueterem, Proculeia, maritum
Deseris, atque iubes res sibi habere suas.
Et Iuuenalis:

. . . . . Sic fient octo mariti:
Quinque per autumnos.
Celius apud Ciceronem lib. uIII Fam. epist. 7: Soror Triarii diuortium sine causa, quo die uir e prouincia uenturus erat, fecit: nuptura est Decimo Bruto. Seneca  lib. III de Benefic., cap. 16: Nunquid iam ulla repudio erubescit, postquam illustres quedam ac nobiles femine non consulum numero, sed maritorum annos suos computant, et exeunt matrimonii causa, nubunt repudii? Tandiu istud timebatur; quandiu rarum erat. Quia uero iam nulla sine diuortio acta sunt, quod sepe audiebant facere didicerunt. Et Tertullianus in Apolog., cap. 6: Ubi est illa felicitas matrimoniorum, qua per annos fere sexcentos ab Urbe condita, nulla domus repudium scripsit? At nunc in feminis repudium, iam et uotum est, quasi fructus matrimonii. Ambros. lib. de Abrahamo: Nemo sibi blandiatur de legibus hominum: uiro non licet quod uxori non licet, eadem a uiro que ab uxore debitur castimonia. Testatur etiam Iustinus Martyr apud Eusebium lib. Iu Hist. Eccl., cap. 17, mulierem quamdam Christianam dato repudii libello, a uiro, propter luxuriosos eius mores, discessisse: , inquit, , . Sic legimus, Fabiolam a marito suo discessisse et alteri postea  nupsisse, eoque nomine publicam ei penitentiam impositam fuisse tradit Hieronymus in epitaphio Fabiole. Adde illud Christi, Marc. cap. X, 12: Si mulier dimiserit uirum suum et nupserit alteri, mechatur; et concil. Eliberit. can. 8: Femine, que nulla precedente causa, reliquerunt uiros suos et alteris se copulauerunt, nec in fine accipiant communionem. Et can. 72: Si qua uidua fuerit mechata, et eumdem postea habuerit maritum, post quinquennii tempus acta legitima penitentia placuit eam communioni reconciliari: si alium duxerit relicto illo, nec in fine dandam esse communionem; uel si fuerit ille fidelis, quem acceperit, communionem non accipiat, nisi post decem annos acta legitima penitentia. uide I. Leschasserium IC in obseruatione Gallice scripta, de Digamia.

centesime] Interpretis error est, qui interpretatus est centesimas. Item Zonare et Balsamonis error est, qui can. 17 pro semissibus usuris accepere, quasi , que dimidie  centesime dicuntur l. ult. C. de Fiscal. usur; et Cuiacii, qui recitatione ad l. XX, C. de Usur. usuras besses intellexit, que et ipse clericis interdicuntur. Nec melius Scaliger de re nummaria p. 95 et alii, cum interpretantur usuras sesquialteras; id est, cum decem et octo in centum annua prestantur, ac proinde centesima et dimidia centesime. Neque enim usure centesime respectu dicte fuerunt; uerum respectu sortis, quod sane est , et seu , et ut Tertullianus loquitur, uniuersitas, ac proinde cum usura seu , id est sortis, dimidiam partem constituit, est: non usura semissis, non bessalis, non centesima, non sesquicentesima. Eam recte describit Hieronymus in Ezechiel. lib. uI, cap. XuIII, f. 206: Solent in agris frumenti et milii, uini et olei, ceterarumque specierum usure exigi: uerbi gratia, ut hiemis tempore demus decem modios, et in messe recipiamus quindecim, hoc est amplius  partem mediam. Constantinus modum usuris prescribit l. 1 Cod. Th. de Usur., puta, ut frugum , pecunie centesime tantum esse possint: quecunque fruges, et ubi superfluum est, quod sortem excedit, seu sorti accedit, usura. Sidonius lib. Iu, epist. 24, superimpositam medietatem eleganter uocat, cum sortem usura equat. uide supra ad can. 17.

] hic accipitur pro electione, seu suffragii forma, quam in eligendis episcopis ac presbyteris uetus obseruauit Ecclesia. Hec autem uox in Ecclesiam translata est. Apud Athenienses duplex erat ratio constituendi magistratus: quidam enim per eligebantur, unde et , magistratus sorte electi; et locus in quo deligebantur dicebatur: quidam uero per , id est porrectionem manuum, que in sublime a populo dum aliquem probaret fieri solebat, et appellati sunt. Id docet Demosthenes contra Neeram, et  Aeschines contra Ctesiphontem his uerbis: Magistratus, inquit, esse dicent eos quos Thesmothete sortiuntur in ede Thesei, et eos quos populus solet , porrectione manuum declarare. Hunc etiam suffragii ferundi modum apud Romanos usu receptum testatur Cicero in orat. pro Flacco: Sic sunt expressa, inquit, ista preclara que recitantur psephismata, non sententiis neque auctoritatibus declarata, nec iureiurando constricta, sed porrigenda manu profundendoque clamore multitudinis concitate. Hinc lapsu temporis ciuilis appellatio uertitur in sacram. Legimus enim Paulum apostolum et Barnabam, initio exorientis Ecclesie presbyteros per singulas ciuitates seu Ecclesias, , hoc est suffragio et consensu populi ordinasse. Id testatur D. Lucas Act. cap. XIu, 23: . Unde et ipse Lucas dicitur , suffragiis delectus ab Ecclesiis, II Corinth. cap. uIII, 19. Eadem notione accipitur hoc canone, pro electione uidelicet et suffragio  populi, ut tradit Theodorus Balsamo, et Zonaras in can. 1 Apostol., cuius uerba ex Codice ms. Bibliothece regie ascribam: , inquit, , , , , . . , , , . , , , , . , , .  , . , , , . Nunc quidem uocatur perfectio precum, sanctique Spiritus inuocatio, dum sacerdotio quis initiatur et consecrationem sortitur, ex eo dicta quod pontifex extendat manum benedicendo homini ad sacra deligendo. Olim uero ipsum etiam suffragium nominatum est . Nam cum populis ciuitatum licebat eligere sacrorum prefectos, conueniebat ipse populus, et alii quidem hunc, alii uero deligebant illum. Quatenus autem plurium suffragium uinceret, eligentes ferunt solitos extendere manus, et per manus ita porrectas numerabantur qui uel hunc uel illum delegissent, plurimum uero suffragiis electum summo sacerdotio preficere. nomen hinc sumptum, quo sic etiam synodorum Patres inueniuntur usi, suffragium nominantes . Laodicensis nempe synodus in quinto canone  dicit: Non oportere in audientium presentia fieri; autem appellarunt suffragia. In plena quidem Pontificis approbatione seu consecratione magis obtinebat consuetudo ut plures una conuenirent: sed in suffragiis ferundis, eo quod electorum uirorum crimina quedam proponerentur, aliquos uetatur adesse et hec audire. De Audientibus uero seu catechumenis uide adnot. ad can. 14, 25 et 50 supra.

] Atheneus lib. Iu, cap. 5, ex Dosiadis lib. Iu , refert, apud Cretenses in singulis ciuitatibus edes quasdam fuisse publicas, in quibus peregrini dormire solebant, unde et appellabantur: , , , . Christiani hoc uerbo usi sunt, et quia fides doceret mortuos rursus excitandos, interea dormire dicebant, atque eorum sepulcra appellabant quasi  dormitoria, seu loca ad quietem et somnum comparata. Solebant autem ad sepulcra suorum martyrum, quorum sacrosancta erat memoria, precipue conuenire, ibique sacra celebrare. Cassiodorus Hist. tripart. lib. u, cap. 3: Populus ieiunans est egressus ad cemeterium orationis causa. Hinc frequens mentio apud priscos Historie ecclesiastice scriptores. Aemilianus Aegypti preses, sic Christianorum episcopos alloquitur apud Eusebium lib. uII, cap. 10: , . Idem Eusebius lib. IX scribit, Maximinum aliquando conatum id Christianis adimere, cum eos dissipare atque pessumdare uellet: , inquit, . Pontius Paulinus in actis passionis Cypriani, de ualeriani edicto contra Christianos loquens: Iussum est ut nulla conciliabala faciant, neque cemeteria ingrediantur. Itaque hec cemeteria erant iis quedam ueluti templa. Sed et ipsa cemeteria templis originem  dedisse iam ante uiri docti obseruarunt. Sic prisci Patres templorum originem apud gentiles ad sepulcra referunt, et celeberrima illorum templa, functorum corporum sepulturas ac monumenta mortuorum fuisse tradunt: Arnob. lib. uI; Cyril. lib. I contra Iulian.; Clem. Alexand. in Protrept. ad gent.; Theodoret. serm. de Martyr.

] Constat in ueteri Ecclesia matronas fuisse, que mulieres ceteras ad uitam honeste instituendam hortarentur, quas et appellarunt: et quia supra ceteras mulieres sedebant in ecclesiis, . Eas abrogat hic canon, qui XI est synodi Laodicene. Forte de iis agit D. Paulus, ubi uult esse sanctas moribus, non calumniatrices, non uino deditas, rerum bonarum magistras, ut iuniores feminas, , uiduas seniores uerti. Sic recte uetus interpres, quem secutus est Fulgentius Ferrandus in Breuiario Canonum cap. 221. Epiphanius heresi 79: ,  , , . Obseruandum est diaconissis ecclesiasticum ordinem indiguisse, quas etiam uiduas nominauit, et ex his adhuc etate prouectiores , uiduas seniores. etiam uocat hic canon, quod certam sedem haberent in ecclesia. De eiusmodi uiduarum seu diaconissarum etate et ministerio uide adnot. ad can. 193 huius codicis infra; Grotium de imperio summarum potest. circa sacra p. 403 et 404; Chifflet. in notis in Breuiar. Can.: Ferrand. p. 306 et 307.

] uiduas seniores siue diaconissas in Ecclesia ordinari uetat hic canon. Sic uetus interpres illius mentem referens: Ut mulieres que apud Grecos presbyterisse appellantur, apud nos autem uidue seniores, uniuire et matricule, in Ecclesiam tanquam ordinatas constitui non liceat. Ideo et , hoc est ordinationem non habere dicuntur, et inter laicos deputantur can. 19 huius codicis.  Concil. Epaunense can. 21: uiduarum consecrationem quas diaconas uocant, ab omni regione nostra penitus abrogamus, solum eis penitentie benedictionem imponendo. Damnantur itaque Cataphryge, qui mulieres posse diaconas ordinari putarunt. Eumdem errorem Acephalis tribuit Marianus Scotus, et Sigebertus in Chronico an. 525, uel 526. Ambrosius in cap. III, epist. I ad Timoth.: Cataphryge erroris occasionem captantes propter quod diaconas mulieres alloquitur , et ipsas diaconas ordinari debere uana presumptione defendunt: sed ut heretici animum suum uerbis non sensu legis astruere uideantur, Apostoli uerbis contra sensum nituntur Apostoli, ut cum ille mulierem in ecclesia in silentio esse debere precipiat, illi e contra etiam auctoritatem in ecclesia uindicent ministerii.

] Sancta, id est sacramenta corporis et sanguinis Christi. Sic apud Curopalatam, lib. de Offic. Constantinop.:  , . Hic autem uenit in locum qui dicitur propositionis, ubi sita sunt sancta. Et post pauca: , , , . ueniunt diaconi et sacerdotes, cum alia sacra instrumenta tenentes, tum uero sancta ipsa. Sic in Greca collectione canonum Ecclesie Africane can. 37: , , , hoc est, ut habet concil. Carthag. III, can. 24: In sacramentis corporis et sanguinis Domini nichil amplius offeratur, quam quod ipse Dominus tradidit, panis et uinum aqua mixtum. Et passim in Liturgiis Grecis, . Sancta igitur, hoc est sacramenta corporis et sanguinis in alias parecias instar eulogiarum transmitti uetat hic canon. Id autem explicat Theodorus Balsamo in codice ms. quem nobis commendauit u. C. doctissimusque I. Casaubonus his uerbis:  . , . , , . Quod fit hodie a Latinis in festo Pasche; distribuunt enim laicis azyma, postquam sanctificata fuerint, perinde ac communia. Hoc etiam olim fiebat a nostris, ut est uerisimile, in sanctis mysteriis. Canon ergo hoc prohibet, et statuit non esse huc et illuc transerenda sancta, perinde ac communia et uulgaria. Et Zonaras eumdem canonem explicans, in codice ms. Bibliothece Regie: , , , , , . Innocentius  P. R. epist. ad Decentium Eugubinum episcopum, que inter illius decreta exstat in codice Canonum Ecclesie Romane cap. 5: De fermento uero, inquit, quod die dominica per titulos mittimus, superflue nos consulere uoluisti, cum omnes Ecclesie nostre intra ciuitatem sunt constitute, quarum presbyteri quia die ipsa propter plebem sibi creditam nobiscum conuenire non possunt, idcirco fermentum a nobis confectum per acolythos accipiunt, ut se a nostra communione maxima illa die non iudicent separatos, quod per parecias fieri debere non puto, quia non longe portanda sunt sacramenta, nec nos per cemeteria diuersa constitutis presbyteris destinamus, et presbyteri eorum conficiendorum ius habent, atque licentiam.

] Catechumenorum oratio hic accipitur pro sacro ministerio lectionum, orationum, et aliorum id genus, quod celebratur in Ecclesia ante dimissionem catechumenorum. Latini missam catechumenorum dixerunt, concilium ualentinum  can. 1: Hoc esse censuimus obseruandum, ut sacrosancta Euangelia ante munerum illationem in missa catechumenorum in ordine lectionum post legantur. Iuo epist. 219: Qui audiebat, inquit, missam catechumenorum, subterfugiebat missam sacramentorum.

] Olim, peracta sacrorum librorum lectione cum celebrandum esset eucaristie sacramentum, dimittebantur catechumeni, energumeni, et penitentes. Id testatur Dionysius in Hierarchia Ecclesiastica: , inquit, , . Postea extra templi ambitum collocantur catechumeni, et una cum eis possessi, atque penitentes: manent autem ii qui diuinarum rerum aspectu et communione digni sunt. Et Maximus in Mystagogia, cap. 14: , ,  , . Post diuinam sancti Euangelii lectionem et catechumenorum et reliquorum, qui diuina ostendendorum sacramentorum contemplatione indigni sunt, fit per sacros ministros dimissio et eiectio. Hanc dimissionem Latini etiam missam dixerunt, ut remissam pro remissione. Hincmarus Remensis in epist. nondum edita ad Hincmarum Laudunensem episcopum cap. 24. Quidam iubentur usque ad missam catechumenorum manere in ecclesia; quidam autem sola intra ecclesiam fidelium oratione iungi sacre mysteriorum celebritati, a dominice autem mense conuiuio segregari. Augustinus serm. 237 de tempore: Ecce, inquit, post sermonem fit missa catechumenis, manebunt fideles, uenietur ad orationem.

127 ] Hinc passim in Grecorum Liturgis, , , .

] Hic canon ministris, hoc est hypodiaconis  prohibet orarium ferre, quod diaconorum proprium gestamen fuisse tradit Balsamo ad hunc canonem: eius uerba apponam ex Greco codice ms.: , inquit, , , , [F. ] , , »« . Orarium ferre, est solorum diaconorum. Hi enim eis qui celebrant assistentes, et sanctarum orationum mysteria, et presbyterorum prolationes obseruantes, eis qui sunt in suggestu diaconis per orarium significant quando debeat fieri pronuntiatio seu prolatio petitionum catechumenorum et reliquorum; et appellatum est orarium , quod est obseruo. Idem fere tradit Mattheus Blastares in synopsi Grecorum Canonum, cuius uerba ex Greco codice ms. illustrissimi Presidis Iacobi Augusti  Thuani supra retulimus ad can. 22. Orarii etiam mentio est, apud Curopalatam lib. de Official. Constantinopol.: , , , . Archidiaconus gestans consuetum suum manipulum, tum insuper etiam penulam, non tamen et collarium, sed orarium. Ubi Agmonius psalmum oratorium perperam exponit. Huius autem uocis origo omnino Romana est, in Ecclesiam translata, falsaque Balsamonis notatio, ut scite obseruauit doctissimus Casaubonus in notis ad uopiscum, ubi quid sit orarium apud profanos, sacrosque scriptores Latinos, Grecos ac Syros eruditissime explicat. uide etiam que de orario Lipsius olim obseruauit lib. II Elect. cap. 10.

] Gentiles de suorum idolothytorum ferculis, cuique suam partem apponebant  quas sibi conuiue tollebant. Id ne fieret a Christianis in agapis seu conuiuiis  que in ecclesia parabantur, prohibet hic canon. In iis enim omnes simul promiscue, appositis cibis uesci debere, colligere facile est ex iis que supra ad can. 70 adnotauimus.

] Agapas olim in ecclesia post sacram synaxin fieri solitas testatur Chrysostomus serm. in dictum Pauli , Oportet hereses esse. Fideles omnes, inquit in conuentibus suis postquam audissent doctrinas, post preces, post mysteriorum communionem, soluta concione non mox domum conscendebant, sed diuites alimenta et edulia domibus suis afferentes, pauperes uocabant, communesque faciebant mensas, communia prandia, communia conuiuia in ipsa ecclesia: atque ita a communione mense et pietate loci undiquaque ad pietatem accendebantur.

] Huius canonis pars desideratur in uulgato codice Tilii. Hanc uero ex inedito textu Greco Bibliothece Regie, Theodori  Balsamonis, et Io. Zonare commentariis inserto restituimus.

] Theodorus Balsamo in hunc canonem: , inquit, , , , , . Patres die dominico non operari, non necessario mandarunt, sed adiecerunt, si possint fideles; si enim propter inopiam, uel aliquam aliam necessitatem, etiam die dominico fuerit aliquis operatus, preiudicium ei non afferetur. Sic Constantinus l. III de feriis, ubi die solis omnes quiescere statuit, opera tamen rustica in quibus uel mora uel procrastinatio magnum haberet periculum, prudenter excipit. Ruri positi, inquit, agrorum culture libenter licenterque inseruiant: quoniam frequenter euenit ut non aptius alio die frumen a sulcis, aut uinee scrobibus mandentur. Harmenopulus in Enchirid.: , ,  , , Die dominico ceterisque festis diebus tam iudices quam reliqui quiescant, solis exemptis agricolis. Leo tamen imp. lege lata iussit .

] Hesiodus lib. II Operum et dierum, precipit ne uiri in muliebri balneo corpus abluant, . Sic lauacra ab Hadriano imp. pro sexibus separatim exstructa tradit Aelius Spartianus in eius uita. Clemens Alexandrinus lib. III Pedag., cap. 5, earum mulierum intemperantiam arguit, que communi balneo cum uiris utuntur. Cyprianus tract. de Habitu uirginum, balnea promiscua adire uirginibus prohibet: Quid uero que promiscua balnea adeunt, que oculis ad libidinem curiosis pudori ac pudicitie corpora dicata prostituunt, que cum uiros atque a uiris nude uident turpiter, ac uidentur, nonne ipse illecebram uitiis prestant? et Iustinianus imp. inter iustas diuertendi causas hanc etiam recenset, ,  si commune lauacrum cum uiris habere audeant. Nouel. 22, cap. 16, et l. 11 C. de Repudiis.

] Huiusmodi etiam superstitionis genus iam D. Pauli etate Colossis, Phrygie urbe sub Laodicea metropoli uiguisse, ipse testatur epist. ad Coloss. cap. II, 18: , inquit, , Nemo uos seducat in cultu Angelorum. Quem locum explicans Theodoretus, huius canonis mentem refert his uerbis: Qui legem, inquit, defendebant eos etiam ad angelos colendos inducebant, dicentes legem per eos datam. Mansit autem diu hoc uitium in Phrygia et Pisidia: quocirca synodus quoque que conuenit Laodicee, que est Phrygie metropolis, lege prohibuit ne precarentur angelos, et ne relinquerent Dominum nostrum Iesum Christum. Ireneus lib. II. cap. 58: Ecclesia, inquit, per uniuersum mundum diuersa beneficia a Deo accipiens, in nomine Christi perficit, non inuocationibus angelicis  faciens aliquid, sed munde, pure et manifeste orationes dirigens ad Dominum qui omnia fecit, et nomen Domini nostri Iesu Christi. Origines contra Celsum lib. uIII: , , , , , . , , , , . Angelos ex officio suo nominare docti, inuenimus propter diuinitatem quamdam interdum deos uocari a sacra Scriptura; sed non sic, ut iubeamur eos adorare, aut diuinis honoribus colere, quamuis dona Dei nobis afferant. Omnia enim uota, omnes interpellationes, deprecationes, et gratiarum actiones destinande sunt ad Deum rerum omnium Dominum, per maiorem omnibus angelis summum Pontificem uiuum  uerbum et Deum. Augustinus heresi 39, tradit ueteres hereticos fuisse, qui et angelici dicebantur. Angelici, inquit, in angelorum cultu inclinati; quoque meminit Epiphanius heres. 60. Essenos etiam Iudeorum hereticos, angelis cultum adhibuisse testatur formula iurisiurandi quod ab eis exigebatur, , ut refert Iosephus lib. II de Bello Iudaico, cap. 7.

] Sozomenus lib. III, cap. 5, scribit Eusebium quemdam Emissenum ideo accusatum fuisse, quod eam partem astronomie que rerum euentus predicit profiteretur: , inquit, . Eo nomine Aquila, e Iudeo Christianus, Ecclesia expulsus est, ut refert Epiphanius lib. de Ponder. et mensuris: , inquit, , , , ,  , , , , . Aquila igitur Christianismo credit; cum autem a primo suo habitu non discederet, a credendo uidelicet uane astrologie, quam exacte edoctus erat, sed quotidie positionem natiuitatis sue spectaret: redargutusque a doctoribus et increpatus ea de causa, se non corrigeret, sed potius contentiose opponeret, expulsus est rursum ab Ecclesia, uelut inutilis ad salutem.

] Hic canon ab Ecclesia eiici iubet eos qui phylacteria faciunt, et qui phylacteriis utuntur. Nicolaus I P. R. in resp. ad cons. Bulg. cap. 79: Perhibentes quod moris sit apud uos infirmis ligaturam quamdam ob sanitatem recipiendam ferre pendentem sub gutture, requiritis si hoc agi de cetero iubeamus; quod non solum agi non iubemus, uerum etiam ne fiat, modis omnibus inhibemus: huiusmodi  quippe ligature, phylacteria demonicis sunt inuenta uersutiis, et animarum hominum esse uincula comprobantur, ac ideo his utentes, anathemate apostolica decreta perculsos ab Ecclesia pelli precipiunt. D. Basilius homil. in psal. XLu damnat characteribus insignita, et Chrysostomus homil. 43, in Matth. cap. XXIII, in eos inuehitur qui sua etate ex phylacteriis ad collum suspensis sanctiores uideri uolebant. Sacerdotes, inquit, ex eo quod ab hominibus uolunt uideri iusti, phylacteria alligant circa collum, quidam uero partem aliquam Euangelii scriptam. Dic, sacerdos insipiens, nonne quotidie Euangelium in ecclesia legitur, et auditur ab hominibus? Cui ergo in auribus postea Euangelia nichil prosunt, quomodo eum poterunt circa collum suspensa saluare? Deinde ubi est uirtus Euangelii in figuris litterarum aut in intellectu sensuum? Si in figuris, bene circa collum suspendis; si in intellectu, ergo melius in corde posita prosunt quam circa collum suspensa, etc.

] Hac loquendi formula usus est  D. Paulus Epist. ad Titum cap. III, 11: Hereticum hominem, inquit, post unam et alteram admonitionem reiice, sciens quod peruersus sit qui eiusmodi est, et peccet, , a semetipso damnatus. Hieronymus ad illum locum Apostoli: Propterea, inquit, a semetipso damnatus dicitur, quia fornicator, adulter, homicida, et cetera uitia per sacerdotes de Ecclesia propelluntur: heretici autem in semetipsos sententiam ferunt, suo arbitrio de Ecclesia recedentes, que recessio proprie conscientie uidetur esse damnatio. Eusebius Emissenus homil. de penit. Niniuit: Ipse sibi displicet qui placiturus est Deo, ipse sibi quodammodo sub priuate cognitionis sententia et testis, et accusator. Sic can. 29 concil. Carthaginensis uI: Si quis excommunicatus ante audientiam, communionem presumpserit, ipse in se damnationis iudicetur protulisse sententiam. Adde que de ea re obseruauit uir multe lectionis R. Fornerius lib. uI rerum quotid. 21.

] etiam meminit Epiphanius  in compendio doctrine catholice: , : Per sex autem dies Paschatis, omnes populi in siccorum esu perseuerant, pane, inquam, et sale et aqua tunc utentes ad uesperam. Et post pauca, , sic permanentibus ipsis in eodem siccorum esu. Socrates lib. u, cap. 22, ubi de uaria diuersaque ieiuniorum obseruatione ac dissonantia agit: . Quidam sicco pane solo uescuntur. Tertullianus ad Scapulam: Quando non geniculationibus et ieiunationibus nostris etiam siccitates sunt depulse? et aduers. Psychicos, c. 13: Bene autem quod et episcopi uniuerse plebi mandare ieiunia assolent: non dico de industria stipium conferendarum, ut uestre capture est, sed interdum et ex aliqua sollicitudinis ecclesiastice causa. Itaque si et ex edicto hominis, et in unum omnes agitatis; quomodo in nobis ipsam quoque unitatem ieiunationum  et xerophagiarum et stationum denotatis? Grecus Scholiastes Harmenopuli sect. 5, tit. 3: , , . Scortatorem ieiunator ad biennium condemnat, si duntaxat usque ad uesperam quotidie ieiunat, et siccis uescitur.

Can. '] Hunc canonem, qui in uulgato codice Tilii desideratur, ex mss. codicibus Balsamonis et Zonare restituimus. Exstat et in omnibus Latinis concilii Laodiceni editionibus.

] Isidorus thymelicos, musicos scenicos interpretatur, qui organis et lyris et citharis precinebant: sic dictos quod olim in orchestra stantes cantabant super pulpitum quod uocabatur. Iulius Pollux Onomast. lib. Iu: , , , : Scena propria est histrionum; orchestra uero chori, in qua est et thymele, que uel tribunal est uel ara, id est locus editior ubi actores  saltabant. Phrynicus in Atticorum uerborum ait dictum , , . uitruuius lib. u, cap. 8: Apud Grecos, inquit, tragici et comici actores in scena peragunt: reliqui autem artifices suas per orchestram prestant actiones: itaque ex ea scenici et thymelici Grece separatim nominant. De thymelicis etiam fit mentio in l. 10 ff. de pollicit., l. 4 ff. de his qui not. inf., l. pen. de spectaculis C. Th.; thymelite dicuntur l. 21, de pistor, et l. 5, de Scenicis C. Th.

] Sic ex mss. codicibus Bibliothece Regie hunc locum emendauimus. Male uulgatus codex Tilii, . Hunc autem canonem explicat Balsamo his uerbis: . , .  . , . Alii quidem canones in uicis et in pagis chorepiscopos et presbyteros constituendos definierunt. Presens autem canon iubet fieri periodeutas, et non episcopos, ne dignitas episcopi uilis et contempta euadat. Sunt autem periodeute, qui hodie ab episcopis promouentur exarchi. Hi enim circumcursant, et delicta spiritualia obseruant, et fideles perficiunt. Zonaras: , . , periodeutarum post Chalcedonensem synodum etiam meminit Iustinianus l. 42 Cod., de Episc. et cler.: , , , , , . Horum et in Laodicena, aliisque ueteribus synodis fit mentio. Hinc constat periodeutas a chorepiscopis distingui debere, qui a  quibusdam uulgo confunduntur. Sunt igitur in Ecclesia, circuitores siue uisitatores, qui ueluti episcoporum uicarii regiones ciuitatibus subiectas uisitant ac circumeunt, nullamque propriam sedem habent, ut ait Zonaras. Sic medici , circuitores, ut uertit uetus interpres l. 6, § 1, ff. de excusat. tut., qui circumeunt urbem causa sanitatis hominibus reddende, et medendi artem exercent. uisitatorum autem apud Latinos meminit Gregorius I epist. 2 lib. III ad Maximianum Syracusanum episcopum: uisitatores ecclesiarum, inquit, clericique eorum, qui cum ipsis per non sue ciuitatis parecias fatigantur, aliquod laboris sui capiant te disponente subsidium; et Ioannes II P. R. in epist. 3 ad episcopos Gallie, que tom. II Concil. exstat.

] Priscos Christianos, preter diuina monumenta, psalmos quosdam et hymnos in Deum componere ac decantare solitos fuisse testatur Eusebius lib. II Hist. eccl., cap. 17: , inquit ,  : Cantica et hymnos omni metrorum et rhythmorum genere in Dei honorem conficiunt. Et lib. u, cap. 28: , : Quot sunt psalmi et hymni a fratribus fidelibus antiquitus perscripti, qui Christum uerbum Dei, uerum Deum esse hymnis concelebrant. Idem lib. uII, cap. 30, de Paulo Samosateno loquens: , inquit, , : Psalmos qui in Domini nostri Iesu Christi honorem dicebantur uelut recentiores et recentiorum hominum sustulit. Sed et Clementis P. R. epistolam ad Corinthios scriptam, olim in Ecclesia legi solitam refert lib. III, cap. 16, et lib. Iu, cap. 23. Semel autem scriptis aliis quam sacris in Ecclesia receptis, multa simul lapsu temporis cum ab imperitis uitiosa, tum ab hereticis deprauata et falso conficta irrepsere, ut norunt periti historie ecclesiastice. Huiusmodi  ergo scripta prohibet hic canon, statuitque ne qui in Ecclesia legantur nisi soli libri canonici ueteris et Noui Testamenti.

] Hec uerba, que in codice Tilii omissa sunt, ex codicibus mss. Balsamonis et Zonare restituimus; neque aliter numerus epistolarum Pauli hoc canone comprehensus perfectus esset. Exstant etiam in ueteri Latina editione Concilii Lacdiceni, tomo primo Conciliorum, et in collectione Isidori Mercatoris.

'] Hi septem concilii Constantinopolitani I canones exstant in uulgato codice Tilii, et in codicibus mss. Balsamonis et Zonare, et tomo primo Conciliorum ecumenicorum Grece et Latine, Pauli u pape Rom. auctoritate, Rome editorum an. 1608.

] Dieceseos uox nichil aliud quam administrationem sonat, quo nomine olim Greci quamuis ditionem seu prouinciam uocabant, in qua preses uel  pretor ius dicere ac conuentus agere consueuerat. Id docet Strabo lib. XIII de Phrygia, aliisque Asie regionibus loquens: , inquit, , , [F. ] , : Non per gentes Romani loca ista diuiserunt, sed alio modo dieceses instituerunt, in quibus fora sunt et ius dicitur. Eadem notione Cibyraticam diecesim inter maximas Asie dieceses haberi tradit, , . Sic a Cicerone accipitur epistola ad Thermum: Si quid, inquit, Genucilius habebit cum aliquo Hellespontio controuersie, peto ut in illam diecesim reiicias. Et de se proconsule epistola ad P. Seruilium: Ex prouincia mea Ciliciensi, cuius scis tres dieceses Asiaticas attributas fuisse. Diuiso autem a Constantino imperio latior fuit dieceseos appellatio. Sic enim uocabatur administratio multarum simul prouinciarum. Theodorus Balsamo in can. 9 concil. Chalced.:  , Diecesis multas sub se habet prouincias. Ea significatione dieceseon frequens mentio exstat in Notitia Imperii et constitutionibus impp., ubi dieceses et prouincie passim reperiuntur distincte, idque perspicue indicat Theodosius in l. 14 Cod. de Fund. patrimonial., his uerbis: Iubemus omnes, inquit, qui in quacunque diecesi, aut quacunque prouincia, uel ciuitate per quadraginta annos ex quocunque titulo uel sine titulo possederint, nullam actionem formidare. Hec uero orbis Romani diuisio e republica in Ecclesiam imitatione quadam deriuata est. Hinc frequens dieceseon mentio apud rerum ecclesiasticarum scriptores, et passim hoc codice, can. 169, 178, 187, 195, et 206, et in actis concilii Ephesini: . Episcopi ex diuersis diecesibus ac prouinciis congregati. Sed de his plenius disseremus in nostra Geographia sacro-politica, quam breui, Deo dante, publico dabimus.

 ] Supra can. 6, . Iustinianus imp. nouel. constit. 131, cap. 2: , , , . Sancimus, secundum ecclesiasticorum canonum definitiones, sanctissimum senioris Rome papam, primum esse omnium sacerdotum: beatissimum autem archiepiscopum Constantinopoleos noue Rome secundum habere locum post sanctam apostolicam sedem senioris Rome: aliis autem omnibus sedibus preponatur.

] Per tomum Occidentalium intelligit fidei expositionem in synodo Antiochena sub Meletio celebrata anno 378, ad Damasum urbis Rom. episcopum, ceterosque Occidentis episcopos missam.

] Iustinianus legem  edidit, ne aduersus orthodoxos, hereticis testimonii dictio esset, l. 21 C., de Heret.: Sancimus, contra orthodoxos quidem litigantes nomini heretico, uel his etiam qui Iudaicam superstitionem colunt, esse in testimonia communionem: siue utraque pars orthodoxa sit, siue altera. Athanasius Apolog. 2: Meletiani scilicet sunt, qui sic se accusatores prebent, homines prorsus fide indigni, ut et schismatici, et hostes Ecclesie.

] Can. 91 huius codicis dixit, hoc est synodum dieceseos. Sic in actis concilii Ephesini, , Synodus ex diecesi Aegypti Alexandrie congregata. Item, , Sancta synodus dieceseos Orientalis. Synodi quoque dieceseos meminit l. 23, de Episc. et cler., C. Th.: Si qua sunt ex quibusdam dissensionibus leuibusque delictis ad religionis obseruantiam pertinentia, locis suis et a sue dieceseos synodis audiantur. Eius  generis fuisse Aquileiense concilium, cui Ambrosius Mediolanensis prefuit, ex epistola impp. Theodosii et ualentiniani liquet, qua iubent episcopos ex diecesi  in Aquileiensium ciuitatem ad concilium conuenire.

'] Hi octo concilii Ephesini canones exstant in codice Tilii et in codicibus mss. Balsamonis et Zonare, et in actis concilii Ephesini tom. I Concil. ecumenicorum Rome edit. an. 1608, sex scilicet priores p. 499, duo uero posteriores p. 442 et 497. Hi uero omnino desiderantur in Latino codice Canonum Ecclesie Romane. Itaque ut hec lacuna expleretur, Io. Wendelstinus, qui primus ipsum codicem Romanum Moguntie edi curauit an. 1525, se synodicam epistolam Ephesini concilii, una cum duodecim capitulis contra Nestorium, huic adiunxisse scribit, sed non animaduertit illam epistolam synodicam et duodecim anathematismos illi subiectos, non esse Ephesini concilii, sed Cyrilli duntaxat et  synodi dieceseos Aegypti, ut testatur illius epistole inscriptio, que Grece et Latine exstat inter acta concilii Ephesini Rome edita an. 1608 et in codice ms. u. C. Petri Stelle, his uerbis: : hoc est , Sancto fratri Nestorio episcopo Cyrillus episcopus, et que conuenit apud Alexandriam synodus ex Aegyptia diecesi in Domino salutem.

Sic Africani Patres, cum de transmarinis appellationibus ageretur, in epistola synodica ad Bonifacium P. R.: Credimus, adiuuante misericordia Domini Dei nostri, quod tua sanctitate Romane Ecclesie presidente non sumus iam istum typhum passuri; et in epistola ad Celestinum P. R., que ibidem exstat, Exsecutores etiam clericos uestros  quibusque petentibus nolite mittere, nolite concedere, ne fumosum typhum seculi in Ecclesiam Christi, que lucem simplicitatis et humilitatis diem, Deum uidere cupientibus prefert, uideamur inducere. Que quidem synodice epistole exstant in Codice Canonum Ecclesie Romane et tom. I Concil. Eadem uerba repetit Carolus Caluus Francorum rex in rescripto apologetico ad Hadrianum II P. R., cap. 10 , cum de Hincmaro Laudunensi, hoc est de transalpinis appellationibus ageretur: Scriptum est etiam, inquit, in prefatis litteris nobis ex nomine uestro directis de Hincmaro, hoc modo: »uolumus et auctoritate apostolica iubemus, ipsum Hincmarum Laudunensem episcopum, uestra fretum potentia, ad limina sanctorum, nostramque uenire clementiam, etc.«; que relegentes, licet contra morem decessorum ac predecessorum uestrorum hoc dictum inuenimus, id est umbrosum seculi typhum inducere in Ecclesiam suam; que lucem  simplicitatis et humilitatis diem Domini uidere desiderantibus prefert, tamen de uoluntate non dubitauimus, quia humano animo facile potest subripi, quod ex deliberatione conueniat. Typhi etiam uocabulo usus est D. Augustinus lib. II de baptismo cap. 3, ubi priora concilia posterioribus emendari scribit, Cum aliquo, inquit, experimento rerum aperitur quod clausum erat, et cognoscitur quod latebat, sine ullo typho sacrilege superbie, sine ulla inflata ceruice arrogantie, sine ulla contentione liuide inuidie, cum sancta humilitate, cum pace catholica, cum caritate Christiana.

D. Paulus Epist. ad Galatas cap. u, 1: , , , : In libertate qua Christus nos liberauit, state, et ne econtrario implicemini seruitutis iugo.

] Mansionarium, sic recte uertit Dionysius Exiguus in codice Canonum Ecclesie Romane. Iustinianus I, 46 C, de Episc. et cler., inter eos qui res ecclesiasticas administrant etiam  recenset. Paramonarii autem sunt uillici siue actores possessionum ut scribit doctissimus iurisconsultus Iacobus Cuiacius ad tit. 5 C. de Episc. et cler. uillicus  proprie uille gubernator est, unde a uilla uillicus nomen accepit. Interdum autem uillicus non gubernatorem uille, sed dispensatorem uniuerse domus, Tullio interprete, significat, quod est uniuersarum possessionum et uillarum dispensator. uillicus a uarrone lib. I de Re Rustica, cap. 2, dicitur qui preest pago, et totius rei rustice curam habet. Paramonarii igitur siue mansionarii a mansione dicuntur. Mansio est , , . Mansiones in iure et apud Symmachum, Sidonium, Cassiodorum, Lampridium, sunt , que diuersoria appellantur mansionatica, hoc est habitationes, ad quas uiantes interuentu noctis se recipiunt. Gregorius dialogo  de uit. sanct., lib. III: , » , , , . Apuleius lib. Iu, Quod in proximo nobis habenda esset mansio, et totius uie finis quieta: et separantur a ciuitatibus et oppidis. Unde etiam in legibus et historiis Francorum et Germanorum he uoces, mansus, mansuarii, et massarii.

Iustinianus nouel. constit. 123, cap. 5, prohibet episcopos et monachos ex quacunque lege tutores aut curatores cuiuscunque persone fieri. At presbyteros, diaconos et hypodiaconos iure agnationis uel cognationis admittit ad legitimam tutelam, et ad curam quam propria uoluntate et sua sponte suscipere uoluerint. Inuiti ergo nullam tutelam uel curam suscipiunt, ne abstrahantur a precibus et sacris. Cyprianus lib. I, epist. 9: Iam pridem in concilio episcoporum statutum  ne quis de clericis et Dei ministris tutorem uel curatorem testamento  suo constituat, cum singuli diuino sacerdotio honorati, et cuncti in clericali ministerio constituti, non nisi altari et sacrificiis deseruire, et precibus atque orationibus uacare debeant. Leo imp. nouel. const. 68: , , . . , . [* 15Kb] . ueteribus legislatoribus edicere uisum est, ne monachi aut quoscunque sacer ordo deuinctos habet, tutorum officio fungantur. Intellexerunt enim, qui diuino ministerio consecrati sunt, hos ab externarum rerum occupationibus et molestiis liberos esse oportere. Quantum autem alendorum et alioqui regendorum puerorum cura hominum animos distrahat, ut que Deum debite colere impediat, nemo  ignorat: tota enim plerumque uita tutores laboriosis istis curis irretiti tenentur. Quantum autem episcopi et monachi arceantur a muneribus tutele uel cure, possunt tamen ex d. nouel. 68 Leonis Sophi esse exsecutores testamentorum, quos etiam uocari dicit, nempe tutores ultimarum uoluntatum. Hi sunt dispensatores tantum, at personarum uel bonorum nullo modo tutores aut curatores esse debent.

] Qui ordinandus est in Ecclesia predicetur. Id est, palam et publice predicatus uel nominatus, ut ait canon 38 huius codicis, ascribatur ministerio huius uel illius Ecclesie, quod posteriores dixerunt, neminem sine titulo ordinari debere. Eadem notione sacerdotes predicari dixit Lampridius in Alexandro Seuero. Ubi aliquis, inquit, uoluisset uel rectores prouinciis dare, uel prepositos facere, uel procuratores, id est rationales ordinare, nomina eorum proponebat, hortans populum ut si quis quid haberet criminis, probaret manifestis rebus; si non probasset, subiret penam capitis. Dicebatque  graue esse, cum id Christiani et Iudei facerent in predicandis sacerdotibus qui ordinandi sunt, non fieri in prouinciarum rectoribus, quibus et fortune hominum committerentur et capita. Is fuit uetus mos Ecclesie in episcopis ordinandis, ut rogarentur suffragia non modo cleri, sed etiam populi; atque ut omnium de eo qui ordinandus erat iudicia sciscitarentur, illius nomen plebi publice proponebatur, facta omnibus potestate quidquid uellent eis obiiciendi. Et hoc est quod scribit Balsamo ad can. 5 concilii Laodiceni, ; et Zonaras ad can. 1 Apost., cuius uerba supra retulimus in adnot. ad can. 109. Huius antiqui moris uestigia etiam exstant apud Cyprianum lib. I, epist. 4, postquam retulit quomodo Eleazarus Aaronis filius sacerdos fuisset creatus: Coram omni synagoga, inquit, iubet Deus  constitui sacerdotem, id est instruit et ostendit ordinationes sacerdotales non nisi sub populi assistentis conscientie fieri oportere, ut plebe presente uel detegantur malorum crimina, uel bonorum merita predicentur, ut sit ordinatio iusta et legitima, que omnium suffragio et iudicio fuerit examinata. Et post pauca sic ait: Episcopus deligatur plebe presente que singulorum uitam plenissime nouit, et unius cuiusque actum de conuersatione perspexit. Idem lib. u, epist. 5, presbyteros, diaconos, et plebem uniuersam alloquitur his uerbis: In ordinandis clericis, fratres karissimi, solemus uos ante consulere, et mores ac merita singulorum communi consilio ponderare. Nec dissimilis apud ueteres Romanos fuit lex Domitia de sacerdotiis, a Domitio Aenobarbo tribuno plebis lata: Ut non sacerdotum collegia, quem uellent cooptarent, sed populi id beneficium esset; et Licinia a Q. Licinio promulgata: Ut sacerdotum cooptatio ab ipsorum collegio ad populum transferretur.

] Tres olim erant episcoporum  gradus, episcopi scilicet ciuitatum, metropolitani prouinciarum, exarchi dieceseon, ut ex hoc canone constat, et can. 195 huius codicis intra. Sic in concilio Antiocheno II, inter acta concilii Chalcedonensis tom II Concil. domnus Antiochie episcopus, exarchus dieceseos Orientalis dicitur. Exarchi autem dieceseon sunt patriarche, quibus integre dieceses erant attribute. Id testatur Zonaras ad hunc canonem: , . Sed de his alius erit, ut spero, disserendi locus. Porro huius canonis definitionem de ordine iudiciorum confirmat Iustinianus l. 46 C. de episc. et cler., et l. 30 C. de episcop. aud., et nouel. 123, cap. 22.

] etiam meminit can. 86 et 87 huius codicis supra. Harum litterarum frequentem usum inter Christianos fuisse testatur Gregorius Nazianzenus lib. I contra Iulianum his uerbis: , ,  , . Constituebat etiam diuersoria edificare, ac domos excipiendis hospitibus dicatas, simulque humanitatem erga pauperes adiungere, cum aliam tum eam que in notis siue tesseris epistolaribus consistit, quibus eos qui inopia premuntur, ex gente ad gentem transmittimus. Et Sozomenus de eodem Iuliano loquens lib. u, cap. 16: , inquit, , , , , , : Precipue uero emulatus esse dicitur notas siue tesseras litteranum episcopalium, quibus solent inuicem peregrini quocunque proficiscuntur, et a quibus ueniant, hospitio excipi, et solatia promereri, tanquam noti et amici propter signi siue tessere testimonium. , et , certa quedam  erant signa ac symbola siue note ac tessere, quibus in ecclesiasticis litteris scribendis, ne fraus irreperet, episcopi utebantur. Sic apud Procopium , per notus scribere: , inquit, . Latini scriptores ecclesiastici litteras formatas uocant, eo quod certa forma certisque notis erant concepte. Qui igitur peregrinabantur eiusmodi tesseras epistolares siue formatas epistolas deferentes, quocunque pergerent hospitio suscipiebantur, illisque pro uiatico erant. Lucianus in Peregrino: , , , , , : Secunda peregrinatione suscepta egreditur uagaturus, satis sibi uiatici in Christianis repositum esse existimans, a quibus quaquauersum incedebat stipatus, in omni agebat rerum abundantia, atque ad hunc  modum aliquantum temporis alebatur. Hinc Tertull. hospitalitis contesserationem dixit, mutuato uocabulo. Antiqui enim apud gentiles instituti fuit ut hospitii necessitudo non modo inter priuatos, sed etiam inter populos ac ciuitates contraheretur. Quod genus amicitie , . Grecis, Latinis publicum et priuatum hospitium dicebatur; cuius nota ac pignus fuit tessera hospitalitatis, eoque federe apud eos mutue amicitie fouebantur, que etiam ad posteros manabant. Plautus in Penulo:

   Si ita est, tesseram
Conferre si uis hospitatem, eccam attuli.
Agedum huc ostende, est par probe: nam habeo domi,
Omni hospes! salue multum, nam mihi tuus pater,
Pater tuus ergo mihi hospes Antidamas fuit,
Hec mihi hospitalis tessera cum illo olim fuit.

Hospitibus tessera dabatur ut hospes agnosceretur: hinc qui ius hospitii uiolasset, tesseram confregisse dicebatur. Idem in Cistel.:

 Abi querere ubi tuo iureiurando satis fiet subsidii,
Hic apud nos iam Alcesimarche confregisti tesseram.

] can. 191 huius codicis. Harum epistolarum meminit D. Paulus II ad Corinth. cap. III, 1: , , , Num egemus, ut nonnulli, commendatitiis epistolis apud uos, aut a uobis commendatitiis? autem, hoc est commendatitie epistole dicuntur, que dantur clericis aut laicis a communione separatis, aut ignotis in aliam ciuitatem abeuntibus, ipsos loci illius episcopo commendantes, ut censuris solutos uel fideles existentes. Zonaras hic et in can. 13 Apostol.: , , , ; et Grecus scholiastes Harmenopuli in epitome canonum sect. 2, tit. 3, et sect. 3, tit. 1,  , inquit, , , : Commendatitie littere sunt que censure alicui subiectis dantur ad eorum purgationem, et per quas alteri episcopo commendantur ad communionem. Adde que ex Mattheo Blastare uir eruditissimus C. Labbeus suis in synopsim Basilicn obseruationibus inseruit. Porro obseruandum est ueteres Christianos in recipiendis commendatitiis litteris, ne fraus irreperet, accuratam adhibuisse examinationem fidei illorum qui eas ferebant. Qua de re exstat canon 3 qui dicitur Apostolorum. Hunc morem indicat Lucianus in Peregrino de Christianis loquens: , . Apud illos, inquit, omnia ex equo habentur contemptui, existimanturque esse communia que citra fidem exacte exploratam in communem usum a quocunque deferente suscipiunt. Id etiam statuit concilium Eliberitanum can. 58: Placuit ubique et maxime in eo loco in quo  prime cathedre constitutus est episcopus, ut interrogentur hi qui communicatorias litteras tradunt, an omnia recte habeant, et suo testimonio comprobent.

] Hunc locum emendauimus ex codice ms. Zonare, bibliothece Regie. Hanc etiam emendationem confirmat Mattheus Blastares mentem huius canonis referens in codice ms. illustrissimi Presidis Augusti Thuani: , , . Male uulgatus codex Tilii et cod. ms. Balsamonis, .

] D. Paulus I ad Timoth. u, 9, uiduarum seu diaconissarum etatem definit, ut sint annorum sexaginta: , uidua eligatur non minor sexaginta annis. Iisdem uestigiis insistens Theodosius imp. constituit, [* 25Kb] ,  : Non esse mulieribus ministerium committendum, nisi sexagesimum etatis annum excesserint secundum Pauli apostoli uerbum. Et ualentinianus I. 27 C. Th. de Episc. et cler.: Nulla nisi emensis sexaginta annis, secundum preceptum Apostoli, ad diaconissarum consortium transferatur. Tertullianus de uelandis uirg., de uiduis loquens: Ad quam sedem, preter annos sexaginta, tantum uniuire, id est nupte aliquando eliguntur, sed et matres et quedam educatrices filiorum. Hieronymus lib. II Comment. in Isaiam: Non ecclesiasticis sustentatur uidua alimentis, nisi que sexaginta annorum est, et maturitatem habet morum pariter et etatis. Postea indultum est ut anno quinquagesimo eligi possent, nouella 6, cap. 6, sed et quadragesimo, et hoc canone, et nouel. 123, cap. 13.

] Hic pro impositione manuum benedictionis accipitur, non ordinationis. uide adnot. ad can. 19 et 115, supra.

] De diaconissarum ministerio agit  auctor Constit. apost. lib. III, cap. 15: Elige diaconissam fidelem et sanctam, ad mulierum ministeria, nam accidit aliquando cum in aliquorum domos diaconum ad mulieres mittere non potes propter infideles: mittes igitur mulierem diaconissam, propter improborum cogitationes, nam ad multos usus muliere diaconissa indigemus: ac primum cum illuminantur mulieres. Et Epiphanius heres. 79 contra Collyridianos: , , , , , , , , : Diaconissarum quidem ordo est in Ecclesia, sed non ut sacrificent, nec tale quidpiam aggredi permittantur, uerum reuerentie muliebris gratia, aut propter horam baptismi, aut affectionum laborumque uisitationem, et quando nudatum fuerit corpus mulieris, ut ne a uiris sacrum facientibus aspiciatur,  sed a ministrante muliere. Et in compendio totius operis, ubi sui temporis Ecclesie formam describit p. 465: , , : Diaconisse constituuntur ad solum mulierum ministerium, grauitatis et reuerentie seu pudoris, atque caritatis causa, si opus fuerit, baptismi gratia, aut inspectionis corporum. Hieronymus ad Nepotianum, Multas, inquit, anus alit Ecclesia, que officium egrotanti prestant, et beneficium accipiunt ministrando. Adde Iustiniani nouel. 6, cap. 6, ubi diaconissas baptismo ministrare tradit. Quale autem fuerit diaconissarum in baptismo ministerium, indicat synodus Carthaginensis Iu, can. 12: uidue, inquit, uel sanctimoniales que ad baptizandarum mulierum ministerium eliguntur, tam ad officium instructe sint, ut possint apto, siue aperto et sano sermone docere imperitas et rusticas mulieres, quo tempore baptizande sunt, qualiter et baptizatori respondeant, et accepto baptismate uiuant.  Pauperum etiam et carcere uinctorum curam habebant, et pleraque alia pietatis officia eis commendabantur. Illud autem diaconissarum officium hodie in Ecclesia sublatum est.

] Olim ab impp. dabantur Ecclesiis id poscentibus , siue defensores, qui laici erant; quorum officium erat uim omnem ac tumultum ab ecclesia et pastoribus arcere, et operam dare ne quid in ecclesia per uim aut sordes fieret: nou. 56. Codex canonum Ecclesie Africane can. 75: Ab impp. uisum est postulandum, propter afflictionem pauperum, quorum molestiis sine intermissione fatigantur ecclesie, ut defensores eis aduersus potentias diuitum, cum episcoporum prouisione delegentur.

Hic canon 206, et qui proxime sequitur 207, exstant in codice Tilii, et apud Balsamonem et Zonaram.

] In Barbarico, hoc est solo Barbarorum: sic accipitur in Codice canonum Ecclesie  Africane, can. 52: De prouincia Mauritania nichil statuimus, quod ea sita sit in finibus Africe, et quod Barbarico sit contermina; et apud Ammianum Marcellinum lib. XuIII: uisus est in Barbarico miles; et l. 2 C. de Commerc. Eadem notione Barbarie uox passim reperitur apud rerum Romanarum scriptores. Lampridius in Alexandro Seuero de limitaneis ducibus loquens: Addidit sane his, inquit, et animalia et seruos, ut possent colere quod acceperant: ne per inopiam hominum, uel senectutem possidentium desererentur rura uicina Barbarie. Rufus Festus in Breuiario: Traianus Daciam trans Danubium, in solo Barbarie, prouinciam fecit. Gellius lib. IX, cap. 12: Homo Thracius ex ultima Barbaria. Paulinus epist. 26 ad uictricium Rothomagensem episcopum: Ubi quondam deserta siluarum, ac littorum pariter in tota aduene Barbaria, etc. Synesius dixit epist. 101, ubi recte Latinus interpres Barbariam uertit. Augustinus ep. 178: Non enim in Africa, aut in cuncta Barbaria, sed in Syria uel Grecia, etc. Romani igitur  scriptores quidquid erat ultra limites orbis siue imperii Romani, Barbaricum et Barbariam dixerunt: ipsum uero orbem Romanum, Romaniam appellarunt, ut ex Epiphanio iam obseruauit doctissimus Casaubonus in notis ad Lampridium loco citato. Addam et alia quedam testimonia. Athanasius ad omnes solitariam uitam agentes, . Epiphanius heresi 66: , : Portus maris Rubri diuersi sunt, ad ostia Romanie discreti. Item: , : In alias regiones per mare penetrantes, hi qui ab India ueniunt, ad Romaniam perueniunt. Apud Constantinum Porphyrogennetam cap. 47, lib. de Administr. Imperio: In Romania habitantes; et cap. 46. Ea significatione Romanie uox accipitur apud Euagrium lib. uI, cap. 20 et Nicephorum lib. XuIII, cap. 21. Adde Orosium lib. uII,  cap. 43, qui de Ataulpho Gothorum rege loquens: Eum imprimis ardenter inhiasse, inquit, ut oblitterato Romano nomine, Romanum omne solum, Gothorum imperium et faceret et uocaret, essetque Gothia quod Romania fuisset. Hinc passim Romani Barbaris opponuntur. In edicto Theodorici regis Italie cap. 43: Nullus ad potentem Romanum aut Barbarum proprias quolibet titulo transferat actiones; et cap. 44: Nullus se potens Romanus aut Barbarus, tanquam defensor aut suffragator negotio misceat. Romani sunt ueteres incole, Barbari aduene uictores. Sic in legibus Wisigothorum lib. I, t. 1: Ut tam Gotho Romanam, quam Romano Gotham matrimonio liceat sociare; et lib. X, tit. 2, sortes Gothice et Romane; et in confessione episcoporum, presbyterorum et primorum gentis Gothice, que inter acta concilii Toletani III exstat: Quicunque libellum detestabilem, duodecimo anno Leobigildi regis a nobis editum, in quo continetur Romanorum ad Arianorum heresim traductio, pro uero habuerit, anathema sit; et conc. Tolet. IX, cap. 13:  Cunctis ecclesiarum libertis interdicitur, iudicio generali, ne deinceps causa connubii aut Romanis ingenuis copulentur, aut Gothis. His enim locis Romanorum appellatione ueteres incole Hispanie significantur, qui ante Gothorum in Hispaniam irruptionem imperio Romano parebant. Sic apud uictorem Uticensem lib. I de Persecutione uandalica, ueteres Africe incole a uandalis deuicti, Romani appellantur. Sic et Galli qui Romano imperio parebant ante aduentum Francorum, Burgundionum, aliorumque Barbarorum, quod in legibus Salicis obseruare licet, tit. 15: Si Romanus homo Francum spoliauerit, etc.; et in prefatione Gondobaldi regis ad leges Burgundionum: Burgundiones et Romani ciuitatum aut pagorum comites; et concil. Turon. II, cap. 9: Ne quis Britannum aut Romanum in Armorico, sine metropolitani, aut comprouincialium uoluntate uel litteris, episcopum ordinare presumat.





CODEX CANONUM ECCLESIASTICORUM DIONIYSII EXIGUI siue CODEX CANONUM uETUS ECCLESIAE ROMANAE. EX TOMO II CONCILIORUM GALLIAE IACOBI SIRMONDI Societ. Iesu presbyteri. pag. 117. De Codice Canonum qui Carolo Magno regi, cùm Rome esset, ab Hadriano papa oblatus est, anno Christi, ut coniectura est, 787.





[NOTA.]

 Edita est superioribus annis primum Ingolstadii tomo uI Antique Lectionis, deinde Colonie tomo III Conciliorum, Epitome canonum Orientalium et Africanorum, cum titulo, qui hanc ab Hadriano papa Carolo Magno regi, cum Rome esset, ad usum Occidentalium Ecclesiarum oblatam significat. Atqui Carolo constat oblatam fuisse non epitomen, sed integram collectionem, tum canonum ex quibus epitome illa deinceps conflata est, tum decretorum etiam pontificum, a Siricio ad Gregorium iuniorem. Denique illum ipsum Carolo datum esse librum, qui CODEX CANONUM a Nicolao papa dicitur 519, cap. Si Romanorum; quique Moguntie primum excusus anno 1525, in editione postea Parisiensi inscriptus est, Codex Canonum uetus Ecclesie Romane. Hoc enim declarant  plurima que in bibliothecis Gallie uisuntur, collectionis huius exemplaria: quorum in fronte, uelut oblati muneris dedicatio prefixa est, Hadriani ad Carolum epistola, que primis singulorum uersuum litteris hunc titulum reddit, DOMINO EXCELL. FILIO CARULO REGI HADRIANUS PAPA. Epistola autem ipsa sic habet, tum in aliis passim, ut dixi, tum in uetustissimo S. Germani codice, Caroli ipsius Magni temporibus, anno regni eius 37, id est Christi 805.





EPISTOLA HADRIANI PAPAE AD CAROLUM MAGNUM REGEM, Que in antiquis exemplaribus eius Codici Canonum preponitur.
[Figure: [Pem] 12Kb]

Diuina fulgens doctrina sceptra precellit regni,
Origo regum felix, semper genitura beata,
 Molem perspicimus legis gratiam laudis habere
Iusto gignitur rege Ecclesie alme defensor,
Nunquam enim uinci potest disciplina celestis,
Olim iam sumens paterni triumphans regni [Figure: [Pem] 37Kb]
 Exemplum, quo deuota fides uictoria gaudet,
Christo iuuante, ac beato clauigero Petro,
Cunctas aduersas gentes regalibus subdit plantis.
En radix beata instar contulit prole.
Leta Deum colere, legem semper amare diuinam,
Laudibilem seruare fidem, sanctamque defendere uitam,
Fautorem prorsus habens ianitorem in triumphis celi.
Ipsius freta uirtute uictrice persistit semper.
Lumen sequens doctrine fidei apostolice sedis,
In hanc sanctam sedem magnus rex Carolus splendet.
Omnibus per eum ditata bonis triumphat ubique,
Celeste semper in his habere meruit regnum.
Arma sumens diuina gentes calcauit superbas.
 Reddidit prisca dona Ecclesie matri sue,
Urbesque magnas, fines simul et castra diuersa.
Langobardam ac Erulam uirtute diuina prostrauit gentem.
Ouans amplectitur fidem, quam suscepit ab auis.
Magna prosapia hec in toto rutilat mundo:
Altus, nobilis, nitens, regit diuersa regna.
Gaudens celer ad limina uenit apostolorum sospes,
Nimis laudibus hymnisque populo celebratur ab omni.
Obnixe pro se summum orare antistitem poscit,
Redimi sibi noxas a iuuentute commissas.
Exutus suffragiis almis spondebat lingua magistro
Genium seruare sancte Ecclesie in euo Romane,
 Iustitias almi Petri sui protectoris tueri
Habilem ut super donans in eius confessione libauit.
Adhec Hadrianus presul Christi predixit triumphos, [Figure: [Pem] 33Kb]
 Dextera protegi diu diuina Petro comitante Pauloque.
Rompheam uictorie donantes, atque pro te dimicantes,
Illesus cum tuis uictor manebis, nempe per ipsos
Aditum petunt urbis Papie te ingredi uictorem.
Nefa perfidi regis calcabis Desiderii colla,
uires eius prosternens merges baratro profundi.
Septus Langobardorum regno, munus reddes tuum
Pollicita sacra dona clauigeri aule Petri,
Amplius donans tibi uictoriam, simulque honorem
Per secla regnare cum tuis hic, in futuroque soboli.
A lege nunquam discede, hec obseruans statuta.

 Hactenus Hadriani epistola, ut ex corruptis exemplaribus elici potuit. Quod uero ad tempus attinet, cum Carolus ter in Urbem Hadriano superstite uenerit, anno nimirum 774, cum Papiam obsideret, anno iterum 781, cum eius filii Pipinus Italie, Ludouicus Aquitanie reges ab Hadriano inuncti sunt, anno denique 787, cum inde Capuam quoque, ac Beneuentum aduersus Grimoaldum ducem profectus est: nos, tametsi res incerta est, codicem Hadriani ad postremam potius profectionem referendum duximus, quam quod aliis placuit ad primam, cui multa, que in eius epistola leguntur, conuenire uix possint.





LECTORI.


 Codicem seu Collectionem canonum ecclesiasticorum Dionysii Exigui, cuius index tantum ex cod. ms. eruditissimi uiri Nic. Fabri an. 1609 primum editus est, integrum nunc tibi damus ex alio ueteri cod. ms. bibliothece cl. u. Christophori Iustelli, omnium que Latine exstant, iuris canonici antiquissimum monumentum: quod quidem ab hoc fonte haustum esse nemini dubium est. Continet autem hec collectio eosdem fere conciliorum canones quos Grecus Ecclesie uniuerse Codex, ab eodem Iustello anno 1610 editus; canones preterea qui dicuntur Apostolorum quinquaginta, Sardicensis etiam 21, et Africanarum, siue Carthaginensium synodorum capitula 138 complectitur. Huius non obscure meminit Hincmarus Rhemensis archiepiscopus in opusc. 55 capitul. aduersus  Hincmarum Laudunensem episcopum, cap. 43, his uerbis: Qui sunt illi, inquit, quos et apostolica sedes, et omnes episcopi per uniuersum orbem, et omnis Ecclesia catholica canones appellant, quique a Niceno concilio, quod primum in nostris codicibus, quos ab apostolica sede maiores nostri acceperunt sequendos, per ordinem usque ad Africanum concilium, pro canonibus recipiendis, uenerandis et obseruandis, retinent? Is uero est Dionysius Exiguus, qui, omissa profana annorum numeratione per olympiades, uel consules, uel indictiones, primus ab Incarnatione Christi tempora prenotare cepit, et cyclum paschalem 95 annorum descripsit, sub consulatu, non Fl. Mauortii, ut scribit Marianus Scotus in Chronico ann. 527, sed Fl. Philoxeni et Anicii Probi iunioris indictione 3, hoc est anno Christi 525, ut ipse Dionysius testatur  in epistola paschali prima ad Petronium episcopum, nuper a doctissimo Petauio ex cod. ms. primum edita: in qua etiam ex sacris canonibus, hoc est ex ipso ueteri Codice Canonum quem nunc edimus, atque ex sua interpretatione, citat canonem 79, qui primus Antiocheni concilii esse reperitur. Ex quibus confirmatur ordo et numerus canonum in illo seruatus, atque ex iis colligi potest canones hosce ecclesiasticos iam ante ex Grecis exemplaribus Dionysium transtulisse. Quis autem fuerit Grece illius antique collectionis canonum auctor, que a Niceno usque ad Constantinopolitanum concilium protenditur, cuius translationem suscepit ipse Dionysius, ignoratur.  Illud tamen liquido constat, concilio Chalcedonense antiquiorem fuisse, in cuius actione 4, 11 et 13, ex ipsa ante iam facta collectione, communi maiorum auctoritate probata, quinque canones, 4 uidelicet, 83, 84, 95 et 96, qui 4 Niceni, et 4, 5, 16 et 17 Antiocheni concilii esse reperiuntur, lectos ac citatos fuisse compertum est. Qui quidem canones, eodem ordine, atque continuata, nec interrupta numerorum serie , exstant in Codice Greco canonum Ecclesie uniuerse, et in hac Latina Dionysii Exigui collectione. Sed et ante Ephesinum concilium, Grecam illam collectionem factam fuisse, ex epistola a Dionysio ipso huic codici prefixa, planum est: qua uidelicet canones a Niceno ceterisque consequentibus  conciliis, que ante illud uel postmodum facta sunt, usque ad concilium Constantinopolitanum II ecumenicum, sub ipso ordine numerorum, id est a primo capitulo usque ad centesimum sexagesimum quintum, enumerat. Quinam autem sint illi 165 canones, facile est ex conciliorum ordine et canonum consequentia, quibus constabat antiquus ille codex, cuiuis dignoscere. Nam 20 canones concilii Niceni, 24 Ancyrani, 14 Neocesariensis, 20 Gangrensis, 25 Antiocheni, 59 Laodiceni, 3 Constantinopolitani: hi, inquam, collecti numeri centum et sexaginta quinque efficiunt. Ex quibus etiam cognoscimus ueteres in dinumerandis conciliorum canonibus non eadem ratione usos fuisse. Nam ex uerbis concilii Chalcedonensis colligitur canones supra citatos 1, 4, 5, 16  et 17 concilii Antiocheni, in ueteri Greco codice, 80, 83, 84, 95 et 96 fuisse, qui in Latino Dionysii Exigui 79, 84, 85, 96 et 97 esse reperiuntur. Sed hec differentia ex eo nata uidetur quod Ancyranum concilium in Greco codice uiginti quinque canonibus constat, et Neocesariense quindecim: in Latina uero Dionysii collectione quatuordecim et uiginti quatuor tantum: canonesque quartus et quintus Ancyrani concilii, item tertius decimus et quartus decimus Neocesariensis, pro unico habentur, ut ex utriusque codicis collatione facile est obseruare. Subiunximus et ex codice ms. perantiquo eiusdem Iustelli epistolam synodicam sancti Cyrilli et concilii dieceseos Aegypti, Alexandrie congregati anno 430 cum duodecim  anathematismis contra Nestorium, ex Latina Dionysii Exigui interpretatione, cui epistolam ad Petrum quemdam episcopum ipse prefixit. Que quidem epistola synodica ab Isidoro, et aliis qui eum secuti sunt Latinis conciliorum collectoribus, contra omnium codd. ueterum Grecorum et Latinorum fidem, tribuitur Ephesino concilio III ecumenico, quod anno demum sequenti celebratum esse constat, Anicio Basso et Antiocho coss. Hec uero exstat Grece et Latine, sed alia uersione, inter acta concilii Ephesini act. 1, et concilii Constantinopolitani u ecumenici, collat. 6 edit. Rom. et Colon., cum hac epigraphe,  , , . Illius etiam meminit Liberatus archidiaconus Carthaginensis in Breuiario, lib. Iu. Cyrillus, inquit, Nestorio synodicam direxit epistolam, in qua et duodecim capitula contra eius dogma dictauit et inseruit; et est principium: »Dicente Domino, Qui amat patrem suum et matrem suam plus quam me, non est me dignus.« Cum hec ad memoriam antiquitatis canonice et ecclesiastice conseruandam pertineant, operam nostram, lector, boni consule et beneficio nostro fruere.





TESTIMONIA ALIQUOT DE DIONYSIO EXIGUO, EIUSQUE LATINA CANONUM ECCLESIASTICORUM INTERPRETATIONE.


 Cassiodorus, cap. 23 Diuin. Lect.: Generat etiam hodieque catholica Ecclesia uiros illustres probabilium dogmatum decore fulgentes: fuit enim nostris temporibus et Dionysius monachus, Scytha natione, sed moribus omnino Romanus, in utraque lingua ualde doctissimus, reddens actionibus suis quam in libris Domini legerat equitatem; qui Scripturas diuinas tanta curiositate discusserat atque intellexerat, ut undecunque interrogatus fuisset paratum haberet competens sine aliqua dilatione responsum. Fuit in illo cum sapientia magna simplicitas, cum doctrina humilitas, cum facundia loquendi parcitas: ut in nullo se uel extremis famulis anteferret, cum dignus esset regum sine dubitatione colloquiis. Qui petitus a Stephano episcopo Salonitano, ex Grecis  exemplaribus canones ecclesiasticos, moribus suis, ut erat planus atque disertus, magne eloquentie luce composuit, quos hodie usu celeberrimo Ecclesia Romana complectitur. Hos etiam oportet uos assidue legere, ne uideamini tam salutares ecclesiasticas regulas culpabiliter ignorare. Alia quoque multa ex Greco transtulit in Latinum, que utilitati possunt Ecclesie conuenire.

Beda, De tempor. Rat. cap. 45: Primi decennalis circuli cursu temporum ordo prefigitur, quem Greci calculatores a Diocletiani principis annis obseruauere: sed Dionysius uenerabilis abbas Romane urbis, et utriusque lingue, Grece uidelicet et Latine, non ignobili preditus scientia, paschales scribens circulos, noluit eis, sicut ipse testatur, memoriam impii persecutoris innectere, sed magis elegit ab Incarnatione Domini  nostri Iesu Christi tempora prenotare; quatenus exordium spei nostre notius nobis existeret.

Idem, in Chronico seu lib. De sex etatibus, an. mundi 4480: Dionysius paschales scribit circulos incipiens ab anno dominice Incarnationis 532, qui est  annus Diocletiani 248, post consulatum Lampadii et Orestis.

Ioan. Trithemius, lib. de Script. ecclesiast.: Dionysius abbas Romanus, cognomento Exiguus, uir ingenio et scientia magnus atque clarissimus, in Scripturis sanctis eruditus, et in disciplina secularium litterarum nobiliter doctus, Greco et Latino eloquio clarus, computista et calculator temporum egregius, scripsit Latino sermone nonnulla opuscula. De quibus ego tantum reperi subiecta: Annorum 532 Cyclum paschalem magnum; transtulit de Greco in Latinum uitam sancti Pacomii abbatis, librum quoque Gregorii Emisseni de Conditione hominis, et scripta Proterii Alexandrini episcopi ad Leonem papam, et quedam alia. Inchoauit autem Cyclum suum anno Domini 531, etc.  Claruit sub Iustiniano magno anno 540.

Ex Annal. ecclesiast. Cesaris Baronii cardinalis an. 325, num. 123: Si fidelitas atque peritia in transferendo, et sinceritas in edendo quam maxima requiratur, nulla exquiri potest editio exactior atque fidelior quam que elaborata est a magno illo, sed cognomento Exiguo Dionysio, cuius eximiam in utraque linqua peritiam, et morum egregiam probitatem Cassiodorus dignis laudibus mirifice predicat.

Rob. Bellarminus cardinalis, de Script. ecclesiast. an. 525: Dionysius Exiguus, natione Scytha, sed moribus Romanus, quemadmodum cognomento Exiguus, sed doctrina et sanctitate maximus, uixit tempore Theodorici regis Italie, et successorum eius: nam anno 527 scripsit Cyclum paschalem, et omissa profana  numeratione annorum ab imperio Diocletiani impii persecutoris, numerare cepit ab Incarnatione Domini Iesu Christi. Scripsit preterea Collectionem sacrorum canonum, ex conciliis Ecclesie catholice: quem postea imitati sunt Martinus Bracarensis et Cresconius.





CODICIS CANONUM ECCLESIASTICORUM DIONYSII EXIGUI PRAEFATIO.


 Domino uenerando mihi Patri Stephano episcopo Dionysius Exiguus in Domino salutem.

 Quamuis carissimus frater noster Laurentius, assidua et familiari cohortatione paruitatem nostram  regulas ecclesiasticas de Greco transferre pepulerit, confusione credo prisce translationis offensus, nichilominus tamen ingestum laborem tue beatitudinis consideratione suscepi, cui Christus omnipotens Deus, solita populis pietate prospiciens, summi sacerdotii contulit dignitatem. Ut inter plurima uirtutis ornamenta, quibus Ecclesiam Domini morum sanctitate condecoras, etiam sacratissima iura, pontificalibus per Dei gratiam digesta conuentibus, intemerata conseruans, perfecto regimine clerum plebemque modereris: nullatenus nostri seculi more contentus, quo pronius desideramus recta nosse quam facere, sed diuino iunctus auxilio, que fieri precipis ante perficias, ut efficacissimo fidelibus prosis exemplo. Magna est siquidem iubentis auctoritas, eadem primitus  iussa complentis, quatenus inconuulsa Ecclesiastici ordinis disciplina inuiolabilis permanens ad capessendum perenne premium Christianis omnibus prestat accessum: per quem sancti presules paternis muniantur regulis, et obedientes populi spiritualibus imbuantur exemplis. In principio itaque canones qui dicuntur Apostolorum de Greco transtulimus:  quibus quia plurimi consensum non prebuere facilem, hoc ipsum uestram noluimus ignorare sanctitatem, quamuis postea quedam constituta pontificum ex ipsis canonibus assumpta esse uideantur. Deinde regulas Nicene synodi, et deinceps omnium conciliorum, siue que ante eam, siue que postmodum facta sunt, usque ad synodum centum quinquaginta pontificum, qui apud Constantinopolim conuenerunt, sub ordine numerorum, id est a primo capite usque ad centesimum sexagesimum quintum, sicut habetur in Greca auctoritate, digessimus. Tum sancti Chalcedonensis concilii decreta subdentes, in his Grecorum canonum finem esse declaramus. Ne quid preterea notitie uestre credar uelle subtrahere, statuta quoque Sardicensis concilii atque Africani, que Latine  sunt edita, suis a nobis numeris cernuntur esse distincta. Uniuersarum uero definitionum titulos post hanc prefationem strictius ordinantes, ea que in singulis sparsim sunt promulgata conciliis, sub uno aspectu locauimus, ut ad inquisitionem cuiusque rei compendium aliquod attulisse uideamur.



REGULAE ECCLESIASTICAE SANCTORUM APOSTOLORUM. PROLATAE PER CLEMENTEM ECCLESIAE ROMANAE PONTIFICEM.



De ordinatione episcopi.

I. Episcopus a duobus aut tribus episcopis ordinetur.



De ordinatione presbyteri, et diaconi, et ceterorum.


II. Presbyter ab uno episcopo ordinetur, et diaconus, et reliqui clerici.



Nihil aliud in sacrificio, preter quod Dominus statuit, offerendum.

III. Si quis episcopus, aut presbyter, preter ordinationem Domini, alia quedam in sacrificio offerat super altare: id est aut mel, aut lac, aut pro uino siceram, et confecta quedam, aut uolatilia, aut animalia aliqua, aut legumina: contra constitutionem Domini faciens, congruo tempore deponatur.



Que species ad altare non ad sacrificium, sed ad benedictionem simplicem debeant exhiberi.

Iu. Offerri non liceat aliquid ad altare preter nouas spicas et uuas; et oleum ad luminaria, et thymiama,  id est incensum: tempore quo sancta celebratur oblatio.



Quod ea que in ecclesiis offerri non possunt, ad domus sacerdotum a fidelibus deferantur.

u. Reliqua poma omnia ad domum primitie episcopo et presbyteris dirigantur, nec offerantur in altari. Certum est autem quod episcopis et presbyteris diuidant, et diaconis, et reliquis clericis.



Ut episcopus, aut presbyter uxorem suam, quam debet caste regere, non relinquat.

uI. Episcopus, aut presbyter uxorem propriam nequaquam sub obtentu religionis abiiciat: si uero reiecerit, excommunicetur, sed et si perseuerauerit, deiiciatur.



Ut sacerdotes, et ministri altaris secularibus curis abstineant.


uII. Episcopus, aut presbyter, aut diaconus nequaquam  seculares curas assumant; sin aliter, deiiciantur.



Quo tempore Pascha celebretur.

uIII. Si quis episcopus, aut presbyter, aut diaconus sanctum Pasche diem ante uernale equinoctium cum Iudeis celebrauerit, abiiciatur.



Quod ministri altaris, oblatione celebrata, debeant communicare.

IX. Si quis episcopus, aut presbyter, aut diaconus, uel quilibet ex sacerdotali catalogo, facta oblatione, non communicauerit: aut causam dicat, ut, si rationabilis fuerit, ueniam consequatur; aut si non dixerit, communione priuetur, tanquam qui populo causa lesionis exstiterit, dans suspicionem de eo qui sacrificauit, quod recte non obtulerit.



Quod fideles laici, ingredientes ecclesiam, communicare debeant.


X. Omnes fideles qui ingrediuntur ecclesiam, et Scripturas audientes, non autem perseuerant in oratione, nec sanctam communionem percipiunt, uelut inquietudines Ecclesie commouentes, conuenit communione priuari.



Quod cum excommunicatis non sit orandum.

XI. Si quis cum excommunicato, saltem in domo simul orauerit, iste communione priuetur.



Quod cum damnatis clericis non sit orandum.

XII. Si quis cum damnato clerico, ueluti cum clerico, simul orauerit, iste damnetur.



Ut nullus fidelium preter commendatitias suscipiatur epistolas.


XIII. Si quis clericus, aut laicus a communione suspensus, seu communicans ad aliam properet ciuitatem, et suscipiatur preter commendatitias litteras, et qui susceperunt, et qui susceptus communione priuentur. Excommunicato uero proteletur ipsa correptio, tanquam qui mentitus sit, et Ecclesiam Dei seduxerit.



Ut ab episcopis parochia minime peruadatur.

XIu. Episcopo non licere alienam parochiam, propria relicta, peruadere, licet cogatur a plurimis. Nisi forte eum rationabilis causa compellat, tanquam qui possit ibidem constitutis plus lucri conferre, et in causa religionis aliquid profecto prospicere. Et  hoc non a semetipso pertentet, sed multorum episcoporum iudicio, et maxima supplicatione perficiat.



Ut clerici proprias Ecclesias non relinquant.

Xu. Si quis presbyter, aut diaconus, aut quilibet de numero clericorum, relinquens propriam parochiam pergat ad alienam, et omnino demigrans, preter episcopi sui conscientiam, in aliena parochia commoretur, hunc ulterius ministrare non patimur: precipue si, uocatus ab episcopo, uedire contempserit, in sua inquietudine perseuerans. uerumtamen tanquam laicus ibi communicet.



Ut episcopus qui clericos alterius susceperit, communione priuetur.

XuI. Episcopus uero, apud quem memoratos esse constiterit, si contra eos decretam cessationem pro  nichilo reputans, tanquam clericos forte susceperit: uelut magister inquietudinis, communione priuetur.



Quod bigami non admittantur ad clerum.

XuII. Si quis post baptisma secundis fuerit nuptiis copulatus, aut concubinam habuerit, non potest esse episcopus, non presbyter, aut diaconus, aut prorsus ex numero eorum qui ministerio sacro deseruiunt.



Quod is qui uiduam, uel eiectam, aut meretricem acceperit, non admittatur ad clerum.

XuIII. Si quis uiduam, et eiectam acceperit, aut meretricem, aut ancillam, uel aliquam de his que publicis spectaculis mancipantur, non potest esse episcopus, aut presbyter, aut diaconus, aut ex eo [* 1Kb] numero qui ministerio sacro deseruiunt.



Qui duas sorores habuerit, non admittatur ad clerum.


XIX. Qui duas in coniugium sorores acceperit, uel filiam fratris, clericus esse non poterit.



Clericum fideiiussorem esse non posse.

XX. Clericus fideiiussionibus inseruiens abiiciatur.



Quod ii qui non sponte eunuchizati sunt, suscipiantur ad clerum.

XXI. Eunuchus, si per insidias hominum factus est, uel si in persecutione eius sunt amputata uirilia, uel si ita natus est, et est dignus: efficiatur episcopus.



Ut is qui se eunuchizauit, clericus non fiat.


XXII. Si quis abscidit semetipsum, id est, si quis amputauit sibi uirilia, non fiat clericus, quia suus homicida est, et Dei conditionis inimicus.



Ut clericus qui se eunuchizauit, abiiciatur a clero.

XXIII. Si quis, cum clericus fuerit, absciderit semetipsum, omnino damnetur, quia suus est homicida.



Ut laicus qui se eunuchizauit, tribus annis communione priuetur.

XXIu. Laicus semetipsum abscindens, annis tribus communione priuetur, quia sue uite insidiator exstitit.



Quod episcopas, aut presbyter, aut diaconus, si pro criminibus damnati fuerint, minime communione priuentur.

 XXu. Episcopus, aut presbyter, aut diaconus, qui in fornicatione, aut periurio, aut furto captus est, deponatur: non tamen communione priuetur. Dicit enim Scriptura: Non uindicabit Dominus bis in idipsum.



Similiter et reliqui ministri Ecclesie.

XXuI. Similiter et reliqui clerici huic conditioni subiaceant.



Qui clerici debeant coniugibus copulari.

XXuII. Innuptis autem, qui ad clerum prouecti sunt, precipimus: ut si uoluerint, uxores accipiant; sed lectores, cantoresque tantummodo.



Quod episcopus, presbyter et diaconus, peccantes fideles uerberare non debeant.

XXuIII. Episcopum, aut presbyterum, aut diaconum,  percutientem fideles delinquentes, aut infideles inique agentes, et per huiusmodi uolentes timeri, deiici ab officio suo precipimus, quia nusquam nos hoc Dominus docuit. Econtrario uero ipse, cum percuteretur, non repercutiebat; cum malediceretur, non remaledicebat; cum pateretur, non comminabatur.



Quod officium pristinum damnati pro criminibus usurpare non debeant.

XXIX. Si quis episcopus, aut presbyter, aut diaconus depositus iuste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.



Quod non debeant officia ecclesiastica pecuniis obtineri.

 XXX. Si quis episcopus, aut presbyter, aut diaconus per pecunias hanc obtinuerit dignitatem, deiiciatur et ipse, et ordinator eius, et a communione modis omnibus abscindatur, sicut Simon Magus a Petro.



Ut Ecclesia seculari potentia minime peruadatur.

XXXI. Si quis episcopus seculi potestatibus usus Ecclesiam per ipsos obtineat, deponatur, et segregentur omnes qui illi communicant.



De presbytero qui contra episcopum seorsum conuentus congregare tentauerit.

XXXII. Si quis presbyter, contemnens episcopum  suum, seorsum collegerit, et altare aliud erexerit, nichil habens, quod reprehendat episcopum in causa pietatis et iustitie, deponatur, quasi principatus amator existens, est enim tyrannus; et ceteri clerici, quicunque tali consentiunt, deponantur, laici uero segregentur. Hec autem post unam, et secundam, et tertiam episcopi obtestationem fieri conueniet.



Quod clerici damnati non debeant ab aliis recipi.

XXXIII. Si quis presbyter, aut diaconus ab episcopo suo segregetur, hunc non licere ab alio recipi, sed ab ipso, qui eum sequestrauerat, nisi forsitan obierit episcopus ipse, qui eum segregasse cognoscitur.



Ut nullus episcopus, presbyter, aut diaconus sine commendatitiis suscipiatur epistolis.

 XXXIu. Nullus episcoporum peregrinorum, aut presbyterorum, aut diaconorum, sine commendatitiis suscipiatur epistolis, et cum scripta detulerint, discutiantur attentius, et ita suscipiantur, si predicatores pietatis exstiterint minus, nec que sunt necessaria subministrentur eis, et ad communionem nullatenus admittantur, quia per subreptionem multa proueniunt.



De primatu episcoporum.

XXXu. Episcopos gentium singularum scire conuenit, quis inter eos primus habeatur, quem uelut caput existiment, et nichil amplius preter eius conscientiam gerant, quam illa sola singuli, que parochie proprie, et uillis que sub ea sunt, competunt,  sed nec ille preter omnium conscientiam faciat aliquid, sic enim unanimitas erit, et glorificabitur Deus per Christum in Spiritu sancto.



Quod non liceat episcopum in aliena prouincia clericos ordinare.

XXXuI. Episcopum non audere extra terminos proprios ordinationes facere in ciuitatibus et uillis que illi nullo iure subiecte sunt: si uero conuictus fuerit hoc fecisse preter eorum conscientiam qui ciuitates ipsas et uillas detinent, et ipse deponatur, et qui ab illo sunt ordinati.



De ordinatis episcopis, nec receptis.

XXXuII. Si quis episcopus non susceperit officium, et curam populi sibi commissam, hic communione  priuetur, quoadusque consentiat obedientiam commodans; similiter autem et presbyter et diaconus. Si uero perrexerit, nec receptus fuerit, non pro sua sententia, sed pro malitia populi: ipse quidem maneat episcopus; clerici uero ciuitatis communione priuentur, eo quod eruditores inobedientis populi non fuerunt.



Ut bis in anno concilia celebrentur.

XXXuIII. Bis in anno episcoporum concilia celebrentur; ut inter se inuicem dogmata pietatis explorent, et emergentes ecclesiasticas contentiones amoueant: semel quidem quarta septimana Pentecostes; secundo uero 12 die mensis Hyperberetei, id est iuxta Romanos quarto idus Octobris.



Ut tantum curam rerum ecclesiasticarum episcopus habeat.


XXXIX. Omnium negotiorum ecclesiasticorum curam episcopus habeat, et ea uelut Deo contemplante dispenset, nec ei liceat ex his aliquid omnino contingere, aut parentibus propriis, que Dei sunt, condonare. Quod si pauperes sunt, tanquam pauperibus subministret, nec eorum occasione Ecclesie negotia depredentur.



De dignitate pontificis, et quod rerum suarum habeat potestatem.

XL. Presbyteri et diaconi preter episcopum nichil agere pertentent. Nam Domini populus ipsi commissus est, et pro animabus eorum hic redditurus est rationem. Sint autem manifeste res proprie episcopi  , et manifeste Dominice, ut potestatem habeat, de propriis moriens episcopus, sicut uoluerit, et quibus uoluerit derelinquere. Nec sub occasione ecclesiasticarum rerum, que episcopi esse probantur, intercidant; fortassis enim aut uxorem habet, aut filios, aut propinquos, aut seruos. Et iustum est hoc apud Deum et homines, ut nec Ecclesia detrimentum patiatur, ignoratione rerum pontificis, nec episcopus, uel eius propinqui sub obtentu Ecclesie proscribantur, et in causas incidant, qui ad eum pertinent, morsque eius iniuriis et male fame subiaceat.



Quod episcopus ecclesiasticarum rerum pro dispensatione pauperum habeat potestatem.

XLI. Precipimus ut in potestate sua episcopus  Ecclesie res habeat. Si enim anime hominum pretiose illi sunt credite, multo magis oportet eum curam pecuniarum gerere, ita ut potestate eius indigentibus omnia dispensentur per presbyteros et diaconos, et cum timore, omnique sollicitudine ministrentur. Ex his autem que indiget  ad suas necessitates, et ad peregrinorum fratrum usus ipse percipiat, ut nichil eis possit omnino deesse. Lex enim Dei precipit, ut qui altari deseruiunt, de altari pascantur, quia nec miles stipendiis propriis contra hostes arma sustulit.



Quod episcopus, presbyter, et aiaconus, aleator et ebriosus esse non debeat.

XLII. Episcopus, aut presbyter, aut diaconus alee atque ebrietati deseruiens, aut desinat, aut  certe damnetur.



Similiter clerici et laici, si permanserint in alea, communione priuentur.

XLIII. Subdiaconus, aut lector, aut cantor, similia faciens, aut desinat, aut communione priuetur; similiter etiam laici.



Quod episcopus, presbyter, aut diaconus non debeant usuras accipere.

XLIu. Episcopus, aut presbyter, aut diaconus usuras a debitoribus exigens, aut desinat, aut certe damnetur.



Quod non debeat episcopus, presbyter, aut diaconus cum hereticis orare.

XLu. Episcopus, presbyter et diaconus, qui eum  hereticis orauerit, tantummodo communione priuetur: si uero tanquam clericos hortatus eos fuerit agere, uel orare, damnetur.



Quod non debeant hereticorum baptismata comprobari.

XLuI. Episcopum, aut presbyterum hereticorum suscipientem baptisma damnari precipimus: que enim conuentio Christi ad Belial? aut que pars fideli cum infideli?



Quod Ecclesie baptismate baptizatus denuo baptizari non debeat, et non ita baptizatus debeat baptizari.

XLuII. Episcopus, aut presbyter, si eum, qui secundum ueritatem habuerit baptisma, denuo baptizauerit,  aut pollutum ab impiis non baptizauerit, deponatur, tanquam deridens crucem et mortem Domini, nec sacerdotes a falsis sacerdotibus iure discernens.



Laicum pellentem suam coniugem communione priuandum.


XLuIII. Si quis laicus uxorem propriam pellens alteram, uel ab alio dimissam duxerit, communione priuetur.



Quod in nomine Trinitatis debeat baptizari.

XLIX. Si quis episcopus, aut presbyter iuxta preceptum Domini non baptizauerit in nomine Patris, et Filii, et Spiritus sancti, sed in tribus sine initio principiis, aut in tribus Filiis, aut in tribus Paracletis, abiiciatur.



Quod non debeat una mersio in baptismate, quasi in morte Domini, prouenire.

L. Si quis episcopus, aut presbyter non trinam mersionem unius mysterii celebret, sed semel mergat in baptismate, quod dari uidetur in Domini morte,  deponatur. Non enim dixit nobis Dominus, In morte mea baptizate, sed, Euntes docete omnes gentes, baptizantes eos in nomine Patris, et Filii, et Spiritus sancti.





CANONES NICAENI CONCILII XX.



De eunuchis, et qui seipsos absciderunt.


I. Si quis a medicis per languorem desectus est, aut a barbaris abscisus, hic in clero permaneat. Si quis autem se sanus abscidit, hunc, et in clero constitutum abstineri conueniet, et deinceps nullum debere talium promoueri. Sicut autem hoc claret, quod de his qui hanc rem affectant, uel audent, qua semetipsos  abscidere dictum sit: sic eos, quos aut barbari, aut domini castrauerunt: inueniuntur autem alias dignissimi, tales ad clerum suscipit regula.



De his, qui ex gentilibus, post baptisma, ad clericatus ordinem promouentur.

II. Quoniam plura, aut per necessitatem, aut alias cogentibus hominibus, aduersus ecclesiasticam facta sunt regulam, ut homines ex gentili uita nuper accedentes ad fidem, et instructos breui tempore, mox ad lauacrum spiritale perducerent, simulque ut baptizati sunt, etiam ad episcopatum, uel ad presbyterium promouerent: optime placuit, nichil tale de reliquo fieri. Nam et tempore opus est ei qui catechinatur, et post baptisma probatione quamplurima. Manifesta est enim apostolica Scriptura, que dicit:  Non neophytum, ne in superbiam elatus in iudicium incidat, et laqueum diaboli. Si uero processu temporis aliquod delictum anime circa personam reperiatur huiusmodi, et a duobus uel tribus testibus arguatur, a clero talis abstineat. Si quis autem preter hec fecerit, quasi contra magnum concilium se efferens, ipse de clericatus honore periclitabitur.



De subintroductis mulieribus.

III. Interdixit per omnia magna synodus, non episcopo, non presbytero, non diacono, nec alicui omnino, qui in clero est, licere subintroductam habere mulierem: nisi forte matrem, aut sororem, aut amitam, uel eas tantum personas que suspiciones effugiunt.



De his qui ad episcopatum in prouinciis prouehuntur.


Iu. Episcopum conuenit maxime quidem ab omnibus qui sunt in prouincia episcopis ordinari. Si autem hoc difficile fuerit, aut propter instantem necessitatem, aut propter itineris longitudinem, tribus tamen omnimodis in idipsum conuenientibus, et absentibus quoque pari modo decernentibus, et per scripta consentientibus,  tunc ordinatio celebretur. Firmitas autem eorum que geruntur per unamquamque prouinciam, metropolitano tribuatur episcopo.



De excommunicatis.

u. De his qui communione priuantur, seu ex clero, seu ex laico ordine, ab episcopis per unamquamque prouinciam, sententia regularis obtineat: ut hi qui abiiciuntur ab aliis, ab aliis non recipiantur. Requiratur autem, ne pusillanimitate, aut contentione, uel alio quolibet episcopi uitio uideatur a congregatione seclusus. Ut hoc ergo decentius inquiratur, bene placuit, annis singulis, per unamquamque prouinciam bis in anno concilia celebrari: ut communiter omnibus simul episcopis prouincie congregatis, discutiantur huiusmodi questiones. Et sic, qui suo peccauerunt  euidenter episcopo, excommunicati rationabiliter ab omnibus estimentur: usquequo, uel in communi, uel eidem episcopo placeat humaniorem pro talibus ferre sententiam. Concilia uero celebrentur, unum quidem ante Quadragesimam Pasche: ut omni dissensione sublata munus offeratur Deo purissimum: secundum uero, circa tempus autumni.



De priuilegiis que quibusdam ciuitatibus competunt.

uI. Antiqua consuetudo seruetur per Aegyptum, Libyam, et Pentapolim, ita ut Alexandrinus episcopus horum omnium habeat potestatem. Quia et urbis Rome episcopo parilis mos est. Similiter autem et apud Antiochiam, ceterasque prouincias, suis priuilegia seruentur Ecclesiis. Illud autem generaliter  clarum est, quod si quis preter sententiam metropolitani fuerit factus episcopus, hunc magna synodus definiuit episcopum esse non oportere. Sin autem communi cunctorum decreto rationabili, et secundum ecclesiasticam regulam comprobato, duo aut tres, propter contentiones proprias, contradicunt, obtineat sententia plurimorum.



De episcopo Aelie, id est Hierosolymorum.

uII. Quia consuetudo obtinuit, et antiqua traditio, ut Aelie episcopus honoretur, habeat honoris consequentiam, salua metropoli propria dignitate.



De his qui dicuntur cathari, id est mundi.

uIII. De his qui se cognominant catharos, id est mundos, si aliquando uenerint ad Ecclesiam catholicam, placuit sancto et magno concilio ut impositionem  manus accipientes, sic in clero permaneant. Hec autem pre omnibus eos scriptis conuenit profiteri, quod catholice et apostolice Ecclesie dogmata suscipiant, et sequantur: id est, et bigamis se communicare, et his qui in persecutione prolapsi sunt, erga quos et spatia constituta sunt, et tempora definita: ut ita Ecclesie catholice et apostolice placita sequantur in omnibus. Ubicunque uero, siue in municipiis, seu in ciuitatibus ipsi soli reperti fuerint ordinati, qui inueniuntur in clero in eodem habitu perseuerent: ubi autem catholice Ecclesie episcopo, uel presbytero constituto quidam ex illis adueniunt, certum est quod episcopus Ecclesie habebit episcopi dignitatem. Is autem qui nominatur apud eos episcopus, honorem presbyterii possidebit,  nisi forte placuerit episcopo nominis eum honore censeri. Si uero hoc ei minime placuerit, prouidebit ei aut chorepiscopatus, aut presbyterii locum, ut in clero prorsus esse uideatur, ne in una ciuitate duo episcopi probentur existere.



De his qui ad honorem presbyterii sine examine prouecti sunt.

IX. Si qui presbyteri sine examine sunt prouecti, uel, cum discuterentur, peccata sua confessi sunt, et homines, contra canones commoti, manus confessis imponere tentauerunt, tales regula non admittit, quia quod irreprehensibile est catholica defendit Ecclesia.



De his qui in persecutionibus negauerunt, et postmodum in clero promoti sunt.


X. Quicunque de lapsis ad ordinem cleri promoti sunt per ignorantiam, uel per ordinantium dissimulationem, hoc ecclesiastice non preiudicat regule, cogniti namque deponantur.



De laicis qui negauerunt.

XI. De his qui preter necessitatem preuaricati sunt, aut preter ablationem facultatum, aut preter periculum, uel aliquid huiusmodi, quod factum est sub tyrannide Licinii: placuit synodo, quamuis humanitate probentur indigni, tamen eis beneuolentiam commodari. Quicunque ergo ueraciter penitudinem gerunt, tribus annis fideles inter audientes habeantur: et sex annis omni se contritione deiiciant, duobus  autem annis sine oblatione populo in oratione communicent.



De his qui abrenuntiauerunt, et iterum ad seculum sunt regressi.

XII. Quicunque uocati per gratiam, primum quidem impetum monstrauerunt deponentes militie cingulum: postmodum uero ad proprium uomitum sunt relapsi, ita ut quidam et pecunias tribuerent, et beneficiis militiam repeterent, hi decem annis post triennii tempus  in afflictione permaneant. Sed in his omnibus propositum et speciem penitentie conuenit explorare: quotquot enim metu, et lacrymis, atque penitentia, uel bonis operibus rebus ipsis conuersionem suam, non simulatione, demonstrant: hi definitum tempus auditionis  implentes, tum demum fidelibus in oratione communicent, postmodum uero licebit episcopo de his aliquid humanius cogitare. Quicunque uero indifferenter tulerunt, et aditum intreundi Ecclesiam sibi arbitrati sunt ad conuersionem posse sufficere, hi definitum modis omnibus tempus implebunt.



De his qui communionem tempore mortis exposcunt.

XIII. De his qui ad exitum ueniunt, etiam nunc lex antiqua regularisque seruabitur, ita ut si quis egreditur e corpore, ultimo et necessario uiatico minime priuetur. Quod si desperatus, et consecutus communionem, oblationisque particeps factus iterum conualuerit, sit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis  gratiam tribui, episcopus probabiliter ex oblatione dare debebit.



De catechumenis lapsis.

XIu. De catechumenis, sancto et magno concilio placuit, ut tribus annis sint inter audientes tantummodo, posthec autem cum catechumenis orent.



Quod non oporteat demigrari.

Xu. Propter multam perturbationem, et seditiones, que fiunt: placuit consuetudinem omnimodis amputari, que, preter regulam, in quibusdam partibus uidetur admissa: ita ut de ciuitate ad ciuitatem, non episcopus, non presbyter, non diaconus transferatur. Si quis autem, post definitionem sancti et magni concilii, tale quid agere tentauerit, et se huiuscemodi negotio manciparit, hoc factum prorsus in  irritum ducatur, et restituatur Ecclesie cui fuit episcopus, aut presbyter, aut diaconus ordinatus.



De his qui in Ecclesiis, in quibus prouecti sunt, minime perdurarunt.

XuI. Quicunque temere, ac periculose, neque timorem Dei pre oculis habentes, nec ecclesiasticam regulam agnoscentes, discedunt ab Ecclesia presbyteri, aut diaconi, uel quicunque sub regula prorsus existunt, hi nequaquam debent in aliam Ecclesiam recipi, sed omnem necessitatem conuenit illis imponi, ut ad suas parochias reuertantur; quod si non fecerint, oportet eos communione priuari. Si quis autem ad alium pertinentem audacter inuadere, et in sua Ecclesia ordinare tentauerit, non consentiente episcopo  a quo discessit is qui regule mancipatur: ordinatio huiuscemodi irrita comprobetur.



De clericis usuras accipientibus.

XuII. Quoniam multi, sub regula constituti, auaritiam et turpia lucra sectantur, oblitique diuine Scripture, dicentis: Qui pecuniam suam non dedit ad usuram, mutuum dantes centesimas exigunt: iuste censuit sancta et magna synodus, ut si quis inuentus fuerit, post hanc definitionem, usuras accipiens, aut ex adinuentione aliqua, uel quolibet modo negotium transigens, aut hemiolia, id est sescupla, exigens; uel aliquid tale prorsus excogitans turpis lucri gratia, deiiciatur a clero, et alienus existat a regula.



De priuilegiis presbyterorum.

XuIII. Peruenit ad sanctum magnumque concilium,  quod in quibusdam locis et ciuitatibus, presbyteris gratiam sacre communionis diaconi porrigant; quod nec regula, nec consuetudo tradidit, ut ab his qui potestatem non habent offerendi illi qui offerunt Christi corpus accipiant. Nec non et illud innotuit, quod quidam diaconi ante episcopos sacra oblata contingant. Hec igitur omnia resecentur, et in sua diaconi mensura permaneant: scientes quod episcoporum quidem ministri sint, inferiores autem presbyteris habeantur per ordinem. Ergo post presbyteros gratiam sacre communionis accipiant, aut  episcopo eis, aut presbytero porrigente. Sed nec sedere in medio presbyterorum diaconis liceat; quia si hoc fiat, preter regulam et ordinem probatur existere. Si quis autem etiam post has definitiones obedire noluerit, a ministerio cessare debebit.



De his qui a Paulo Samosateno ad Ecclesiam ueniunt.

XIX. De Paulianistis ad Ecclesiam catholicam confugientibus, definitio prolata est, ut baptizentur omnimodis. Si qui autem de his preterito tempore fuerint in clero, si quidem immaculati et irreprehensibiles apparuerint, baptizati ordinentur ab episcopo Ecclesie catholice: quod si discussio incongruos eos inuenerit, abiici tales conueniet. Similiter autem et de diaconissis, et omnino de his qui sub  regula uersantur, hec forma seruabitur. Meminimus autem de diaconissis, que in eodem habitu esse probantur, quod non habeant aliquam manus impositionem, et ideo modis omnibus eas inter laicos deputari.



De flectendo genu.

XX. Quoniam sunt quidam in die dominico genu flectentes, et in diebus Pentecostes: ut omnia in uniuersis locis consonanter obseruentur, placuit sancto concilio stantes Domino uota persoluere.





REGULAE ANCYRANI CONCILII.


 Iste regule priores quidem sunt Nicenis: sed ideo Nicene prius scripte sunt, propter auctoritatem eiusdem magni sanctique concilii congregati apud Niceam.



Depresbyteris qui immolauerunt tempore persecutionis.

XXI. Presbyteros immolantes, et iterum luctamen adeuntes, si hoc non per illusionem aliquam, sed ex ueritate fecerint, nec ante parentes, et affectantes atque suadentes, ut estimentur quidem tormentis aptari, sed his uisu tantum et habitu subiici, hos placuit honorem quidem retinere proprie sedis; offerre uero aut alloqui, aut omnino sacerdotalibus officiis fungi non licere.



De diaconis qui immolauerunt.

 XXII. Diaconi similiter qui immolauerunt, honorem quidem habeant: cessent uero ab omni sacro ministerio, siue a pane, siue a calice offerendo, uel predicando. Quod si quidam episcoporum conscii sunt laboris eorum, et humilitatis, et mansuetudinis, et uoluerint eis aliquid amplius tribuere uel adimere, penes ipsos erit potestas.



De his qui ex fuga comprehensi sunt, et per uim pagani ritus aliquid pertulerunt.

XXIII. Qui fugientes comprehensi sunt, uel a domesticis traditi, uel ademptis facultatibus sustinuere tormenta, aut in custodiam trusi proclamauerunt se Christianos esse, et eousque astricti sunt, ut manus eorum comprehendentes uiolenter attraherent, et  funestis sacrificiis admouerent, aut aliquid polluti cibi per necessitatem sumere cogerentur, confitentes iugiter se Christianos esse, et luctum rei, que contigit, incessabiliter ostendentes omni deiectione, et habitu, et humilitate uite: hos, uelut extra delictum constitutos, a communionis gratia non uetari. Si uero prohibiti sunt ab aliquibus, propter ampliorem cautelam, uel propter quorumdam ignorantiam, statim recipiantur. Hoc autem similiter et de clericis, et de ceteris laicis obseruare conueniet. Perquisitum est autem et illud, si possunt etiam laici qui in has necessitatis angustias inciderunt, ad clericatus ordinem promoueri. Placuit ergo et hos, tanquam qui nichil peccauerunt, si et precedens eorum uita probabilis sit, ad hoc officium prouehi.



De his qui, diuersis causis, gentilitatis ritus aliquid peregerunt.


XXIu. De his qui sacrificare coacti sunt, insuper et cenauerunt in idolio, quicunque eorum, cum ducerentur, letiore habitu fuerunt, et uestimentis pretiosioribus usi sunt, et preparate cene indifferenter participes exstiterunt, placuit eos inter audientes uno anno constitui, succumbere uero tribus annis, in oratione autem communicare biennio, et tunc ad perfectionis gratiam peruenire. Quotquot autem ascenderunt templa ueste lugubri, et recumbentes per omne tempus fleuere discubitus, si compleuerunt penitentiam triennii temporis, sine oblatione suscipiantur. Si autem non manducauerunt, biennio subiecti  penitentie, tertio anno sine oblatione communicent: ut perfectionem quadriennio consequantur. Penes autem episcopos erit potestas, modum conuersionis eorum probantes, uel humanius erga eos agere, uel amplius tempus addicere. Ante omnia uero precedens eorum uita et posterior inquiratur, et ita eis impertiatur humanitas.



De his qui timore ritus gentilium peregerunt.

XXu. De his qui minis tantum cessere penarum, aut priuatione facultatum territi, aut demigratione, sacrificauerunt, et hactenus penitudinis negligentes, neque conuersi sunt, huius concilii tempore semet obtulerunt, conuersionis sue consilia capientes, placuit usque ad magnum diem eos inter audientes suscipi, et post magnum diem triennio penitentiam  agere, et postmodum duobus annis sine oblatione communicare: et tunc demum, sex annis completis, ad perfectionis gratiam peruenire. Si uero quidam ante hanc synodum suscepti sunt ad penitentiam, ex illo tempore initium eis sexennii computetur. Si quod autem periculum, uel mortis exspectatio, aut ex infirmitate, aut ex aliqua occasione contigerit, his sub definitione statuta communio non negetur.



De his qui in locis idolorum manducauerunt.

XXuI. De his qui festis diebus gentilium in remotis eorum locis conuiuia celebrarunt, cibosque proprios deferentes ibidem comederunt, placuit post penitentiam biennii eos suscipi, utrum uero cum oblatione, singuli episcoporum, probantes uitam eorum,  et singulos actus, examinent.



De his qui frequenter idolis immolauerunt.

XXuII. Hi qui secundo et tertio sacrificauerunt coacti, quatuor annis penitentie subiiciantur: duobus autem annis sine oblatione communicent, et septimo anno perfecte recipiantur.



De his qui et aliis sacrificandi causas attulerunt.

XXuIII. Quotquot autem non solum ipsi deuiauerunt, sed etiam insurrexerunt, et compulerunt fratres, et causas prebuerunt ut cogerentur, hi per triennium quidem locum inter audientes accipiant, per aliud uero sexennium penitentie subiiciantur acriori, et alio anno communionem sine oblatione percipiant, ut perfectionem, expleto decennio, consequantur.  Inter hec autem et eorum uita pensanda est.



De diaconis qui tempore ordinationis de nuptiis attestati sunt.

XXIX. Diaconi, quicunque ordinantur, si in ipsa ordinatione protestati sunt, et dixerunt uelle se coniugio copulari, quia sic manere non possunt, hi si postmodum uxores duxerint, in ministerio maneant, propterea quod eis episcopus licentiam dederit. Quicunque sane tacuerunt, et susceperunt manus impositionem, professi continentiam, et postea nuptiis obligati sunt, a ministerio cessare debebunt.



De desponsatis puellis, et ab aliis corruptis.

XXX. Desponsatas puellas, et post ab aliis raptas,  placuit erui, et eis reddi quibus ante fuerant desponsate, etiamsi eis a raptoribus uis illata constiterit.



De his qui, cum essent catechumeni, idolis immolauerunt.

XXXI. Eos qui ante baptisma sacrificauerunt idolis, et postea baptisma consecuti sunt, placuit ad ordinem prouehi, quod probentur abluti.



Quod non oporteat chorepiscopos clericos ordinare, nisi in agris et uillulis.

XXXII. Chorepiscopis non licere presbyteros, aut diaconos ordinare, sed nec presbyteris ciuitatis, sine precepto episcopi, uel litteris, in unaquaque parochia.



De his qui esum carnium in clero constituti diffugiunt.

 XXXIII. Hi qui in clero sunt presbyteri, et diaconi, et a carnibus abstinent, placuit eas quidem contingere, et ita, si uoluerint, continere. Quod si in tantum eas abominantur, ut nec olera, que cum eis coquuntur, existiment comedenda, tanquam non consentientes regule, ab ordine cessare debebunt.



De rebus ecclesiasticis eo tempore distractis, quo ipse Ecclesie uiduantur episcopis.

XXXIu. De his que pertinent ad Ecclesiam, quecunque, cum non esset episcopus, presbyteri uendiderunt, placuit, rescisso contractu, ad iura ecclesiastica reuocari. In iudicio autem erit episcopi, si pretium debeat recipi, necne: quia plerumque rerum distractarum reditus ampliorem summam pro pretio dato reddiderit.



De his qui fornicantur irrationabiliter, id est qui miscentur pecoribus, aut cum masculis polluuntur.


XXXu. De his qui irrationabiliter uersati sunt, siue uersantur, quotquot ante uicesimum annum tale crimen commiserint, quindecim annis exactis in penitentia, communionem mereantur orationum: deinde quinquennio in hac communione durantes, tunc demum oblationis sacramenta contingant. Discutiatur autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem peracta XX annorum etate, et uxores habentes, hoc peccato prolapsi sunt, XXu annis penitudinem gerentes in communionem suscipiantur orationum:  in qua quinquennio perdurantes, tunc demum oblationis sacramenta percipiant. Quod si qui et uxores habentes, et transcendentes quinquagesimum annum etatis, ita deliquerint, ad exitum uite communionis gratiam consequantur.



De his qui in pecudes, uel in masculos, aut olim polluti sunt, aut hactenus hoc uitio tabescunt.

XXXuI. Eos qui irrationabiliter uixerunt, et lepra iniusti criminis alios polluerunt, precepit sancta synodus inter eos orare, qui spiritu periclitantur immundo.



De his qui ad episcopatum promoti sunt, nec recepti.

XXXuII. Si qui episcopi ordinati sunt, nec recepti ab illa parochia in qua fuerant denominati, uoluerintque  alias occupare parochias, et uim presulibus earum inferre, seditiones aduersus eos excitando, hos abiici placuit. Quod si uoluerint in presbyterii ordine, ubi prius fuerant, ut presbyteri, residere, non abiiciantur propria dignitate. Si autem seditiones commouent ibidem constitutis episcopis, presbyterii quoque honor talibus auferatur, fiantque damnatione notabiles.



De his qui uirginitatem professi sunt, et de his que sub sororis habitu cum aliquibus commorantur.

XXXuIII. Quotquot uirginitatem promittentes irritam faciunt sponsionem, inter bigamos censeantur. uirgines autem, que conueniunt cum aliquibus, tanquam sorores, habitare prohibemus.



De his qui adulteras habent uxores, uel si ipsi adulteri comprobantur.


XXXIX. Si cuius uxor adultera fuerit, uel si ipse adulterium commiserit, septem annorum penitentia oportet eum perfectionem consequi, secundum pristinos gradus.



De his qui partus suos ex fornicatione diuersis modis interimunt.

XL. De mulieribus que fornicantur et partus suos necant, uel que agunt secum, ut utero conceptos excutiant, antiqua quidem definitio usque ad exitum uite eas ab Ecclesia remouet: humanius autem nunc  definimus, ut eis decem annorum tempus, secundum prefixos gradus penitentie largiamur.



De homicidis.

XLI. Qui uoluntarie homicidium fecerint, penitentie quidem iugiter se submittant: perfectionem uero circa uite exitum consequantur.



De his qui non sponte homicidium commiserunt.

XLII. De homicidiis non sponte commissis, prior quidem definitio post septennem penitentiam perfectionem consequi precipit: secunda uero, quinquennii tempus explere.



De his qui diuinationes expetunt.

XLIII. Qui diuinationes expetunt, et morem gentilium  subsequuntur, aut in domos suas huiuscemodi homines introducunt, exquirendi aliquid arte malefica, aut expiandi causa, sub regula quinquennii iaceant, secundum gradus penitentie definitos.



De his qui uirginum corruptionibus conscii sunt.

XLIu. Quidam sponsam habens, sororem eius uiolauit, et grauidam reddidit: postmodum desponsatam sibi duxit uxorem, illa uero, que corrupta est, laqueo se peremit. Hi qui fuerunt conscii, post decennem satisfactionem iussi sunt suscipi, secundum gradus penitentie constitutos.





REGULAE PROLATAE IN SYNODO NEOCAESARIENSI XIu.


 Et he regule post eas quidem probantur esse, que apud Ancyram exposite sunt: sed Nicenis anteriores reperiuntur.



De presbyteris qui uxores acceperunt, uel fornicati sunt.

XLu. Presbyter, si uxorem acceperit, ab ordine deponatur: si uero fornicatus fuerit, aut adulterium perpetrauerit, amplius pelli debet, et ad penitentiam redigi.



De his que duobus fratribus nupserint, uel qui duas sorores uxores acceperint.

XLuI. Mulier, si duobus fratribus nupserit, abiiciatur usque ad mortem: uerumtamen in exitu propter misericordiam, si promiserit, quod facta incolumis, huius coniunctionis uincla dissoluat, fructum penitentie consequatur. Quod si defecerit mulier  aut uir in talibus nuptiis, difficilis erit penitentia in uita permanenti.



De multinubis.

XLuII. De his qui in plurimas nuptias inciderunt, et tempus quidem prefinitum manifestum est, sed conuersatio eorum, et fides, tempus abbreuiat.



De his qui proponentes fornicari uetantur.

XLuIII. Si quis mulierem concupiscens proposuerit cum ea concumbere, et cogitatio eius non perueniat ad effectum, apparet quod Dei gratia liberatus sit.



De catechumenis peccantibus.

XLIX. Catechumenus si ingrediatur ecclesiam, et in ordinem eorum qui instruuntur assistat: hic autem  deprehensus fuerit peccans, si quidem genu flectit, audiat, ut non delinquat ulterius: si uero et audiens peccauerit, expellatur.



De catechumena pregnante.

L. Grauidam oportet baptizari, quando uoluerit; nichil enim in hoc que parit nascenti communicat: propterea quod uniuscuiusque suum propositum in confessione declaretur.



Quod non oporteat in bigami nuptus orare presbyterum.

LI. Presbyterum in nuptiis bigami prandere non conuenit, quia cum penitentia bigamus egeat, quis erit presbyter qui propter conuiuium talibus nuptiis possit prebere consensum?



De his qui mulieribus adulteris iuncti sunt.

 LII. Mulier cuiusdam adulterata laici constituti, si euidenter arguatur, talis ad ministerium cleri uenire non poterit. Si uero post ordinationem adulterata fuerit, dimittere eam conuenit: quod si cum illa conuixerit, ministerium sibi commissum obtinere non poterit.



De his qui ad presbyterium promouentur, et ante ordinationem peccatorum sibi sunt conscii.

LIII. Presbyter, si preoccupatus corporali peccato prouehatur, et confessus fuerit de se, quod ante ordinationem deliquerit, oblata non consecret; manens in reliquis officiis, propter studium bonum. Nam peccata reliqua plerique dixerunt per manus impositionem posse dimitti. Quod si de se non fuerit  ipse confessus, et argui manifeste nequiuerit, potestatis sue iudicio relinquatur.



De diaconis similiter.

LIu. Simili modo etiam diaconus, si eodem peccato succubuerit, ab ordine ministerii subtrahatur.



Quo tempore presbyterum conueniat ordinare.

Lu. Presbyter ante tricesimum etatis sue annum nullatenus ordinetur, licet ualde sit dignus: sed hoc tempus obseruet. Nam Dominus noster tricesimo etatis sue anno baptizatus est, et sic cepit docere.



De his qui in egritudine baptisma consequuntur.

LuI. Si quis in egritudine fuerit baptizatus, ad honorem presbyterii non potest promoueri, quod non ex proposito fides eius, sed ex necessitate descendit:  nisi forte propter sequens studium eius, et fidem, atque hominum raritatem talis possit admitti.



De presbyteris agrorum.

LuII. Presbyteri ruris in Ecclesia ciuitatis, episcopo presente, uel presbyteris urbis ipsius, offerre non possunt, nec panem sanctificatum dare, calicemque porrigere. Si uero absentes hi fuerint, et ad dandam orationem uocentur, soli dare debebunt. Chorepiscopi quoque ad exemplum quidem, et formam septuaginta uidentur esse: ut comministri autem, propter studium quod erga pauperes exhibent, honorentur.



De numero certo diaconorum.

LuIII. Diaconi septem debent esse, iuxta regulam, licet et ualde magna sit ciuitas. Idipsum autem et Actuum apostolorum liber insinuat.





REGULAE GANGRENSES XX, QUAE POST NICAENUM CONCILIUM EXPOSITAE SUNT.



De his qui nuptias exsecrantur.


LIX. Si quis uituperat nuptias, et dormientem cum uiro suo fidelem ac religiosam detestatur, aut culpabiles estimat, uelut qui in regnum Dei introire non possint: anathema sit.



De his qui abominantur eos qui carnibus uescuntur.

LX. Si quis carnes edentem, preter sanguinem, et idolis immolatum, et suffocatum, cum religione, et fide, condemnat, uelut spem, propter huiusmodi perceptionem, non habentem: anathema sit.



De seruis qui iugum famulatus abiiciunt Christianitatis obtentu.

LXI. Si quis seruum, pretextu diuini cultus, doceat dominum contemnere proprium: ut discedat ab  eius obsequio, nec ei cum beneuolentia et omni honore deseruiat: anathema sit.



De presbyteris qui habuere coniugia.

LXII. Quicunque discernit a presbytero, qui uxorem habuit, quod non oporteat, eo ministrante, de oblatione percipere: anathema sit.



De his qui Ecclesie conuentus spernendos existimant.

LXIII. Si quis docet domum Dei contemptibilem esse, et conuentus qui in ea celebrantur, anathema sit.



De his qui ecclesiastica ministeria preter Ecclesiam faciunt.

LXIu. Si quis extra Ecclesiam seorsum conuentus celebrat, et despiciens Ecclesiam, ea que sunt Ecclesie  uoluerit usurpare, non conueniente presbytero, iuxta decretum episcopi, anathema sit.



De fructuum oblationibus, que ministris Ecclesie conferuntur.

LXu. Si quis oblationes Ecclesie extra Ecclesiam accipere uel dare uoluerit, preter conscientiam episcopi, uel eius cui huiuscemodi officia commissa sunt, nec cum eius uoluerit agere consilio: anathema sit.



De his que in usus pauperum conferuntur.


LXuI. Si quis dederit, uel acceperit oblata preter episcopum, uel eum qui constitutus est ab eo, ad dispensandam misericordiam pauperibus: et qui dat, et qui accipit, anathema sit.



De his qui in uirginitate continentiaque persistunt.

LXuII. Quicunque uirginitatem custodiens, aut continentie studens, uelut horrescens nuptias temerat, nec propter hoc, quod bonum et sanctum est, nomen uirginitatis assumit: anathema sit.



De his qui pro uirginitate superbiunt.

LXuIII. Si quis ex his qui uirginitatem propter Dominum seruant, extollitur aduersum coniugatos, anathema sit.



De his qui agapas, id est pastiones pauperum, risui deputant.


LXIX. Si quis despicit eos qui fideliter agapas, id est conuiuia, pauperibus exhibent, et propter honorem Domini conuocant fratres, et noluerit communicare huiuscemodi uocationibus, paruipendens quod geritur, anathema sit.



De his qui palliis utuntur, et idcirco superbiunt.

LXX. Si quis uirorum propter continentiam, que putatur, amictu pallii utitur, quasi per hoc habere se iustitiam credens, et despicit eos qui cum reuerentia birris et aliis communibus et solitis utuntur, anathema sit.



De mulieribus que utuntur uirilibus indumentis.

 LXXI. Si qua mulier propter continentiam, que putatur, habitum mutat, et, pro solito muliebri, amictum uirilem sumit, anathema sit.



De his qui, uelut peccatum, copulam deserunt nuptiarum.

LXXII. Si qua mulier uirum proprium relinquens, discedere uoluerit, nuptias exsecrans, anathema sit.



De his qui, Christianitatis obtentu, despiciunt filios.

LXXIII. Si quis filios suos relinquens, non eos enutrit, et quod ad se pertinet, ad pietatem diuini cultus  informat, sed per occasionem continentie negligit, anathema sit.



De his qui parentes, Christianitatis occasione, contemnunt.

LXXIu. Quicunque filii a parentibus, sub pretextu diuini cultus, abscedunt, nec debitam reuerentiam dependunt illis, qui diuinum cultum sibi proculdubio preferunt, anathema sit.



De mulieribus que se attondent, Christianitatis obtentu.

LXXu. Si qua mulier, propter diuinum cultum, ut estimat, crines attondet, quos ei Deus ad subiectionis memoriam tribuit, tanquam preceptum dissoluens obedientie, anathema sit.



De his qui dominico die ieiunant, tunquam nichil pre ceteris differente.


LXXuI. Si quis propter continentiam, que putatur, aut contumaciam, in die dominico ieiunat, anathema sit.



De his qui ecclesiastica ieiunia absque necessitate dissoluunt.

LXXuII. Si quis eorum qui continentie student, absque necessitate corporea, tradita in commune ieiunia, et ab Ecclesia custodita, superbiendo dissoluit, stimulo sue cogitationis impulsus, anathema sit.



De his qui collectas que fiunt in martyrum commemorationibus, exsecrantur.

LXXuIII. Si quis superbie usus affectu conuentus abominatur, qui ad confessiones martyrum celebrantur, et ministeria que in eis fiunt, simul cum eorum memoriis, exsecratur, anathema sit.



REGULAE EXPOSITAE APUD ANTIOCHIAM IN ENCAENIIS XXu.



De his qui contraria gerunt his que regulariter de Pascha statuta sunt in Niceno concilio.


LXXIX. Omnes qui ausi fuerint dissoluere definitionem sancti et magni concilii quod apud Niceam congregatum est, sub presentia piissimi et uenerandi principis Constantini, de salutifera solemnitate sacratissime Pasche, excommunicandos, et de Ecclesia pellendos esse censemus, si tamen contentiosius aduersus ea que bene sunt decreta perstiterint: et hec quidem de laicis dicta sint. Si quis autem eorum qui preesse noscuntur Ecclesie, aut episcopus, aut presbyter, aut diaconus, post hanc definitionem tentauerit ad subuersionem populorum, Ecclesiarumque perturbationem, seorsum colligere, et cum Iudeis Pascha celebrare: sancta synodus hunc alienum iam  hinc ab Ecclesia iudicauit, quod non solum sibi, sed et plurimis causa corruptionis et perturbationis exstiterit. Nec solum tales a ministerio remouet, sed etiam illos qui post damnationem huiusmodi communicare tentauerint: damnatos autem omni quoque extrinsecus honore priuari, quem sancta regula, et sacerdotium Dei promeruit.



De his qui se a perceptione sancte communionis auertunt, et qui excommunicatis per domos communicant.

XXC. Omnes qui ingrediuntur Ecclesiam Dei, et Scripturas sacras audiunt, nec communicant in oratione cum populo, sed pro quadam intemperantia se a perceptione sancte communionis auertunt: hi de Ecclesia remoueantur, quandiu per confessionem penitentie  fructus ostendant, et precibus indulgentiam consequantur. Cum excommunicatis autem non licere communicare; nec cum his qui per domos conueniunt, deuitantes orationes Ecclesie, simul orandum est: ab alia quoque Ecclesia non suscipiendum, qui in alia minime congregatur. Si quis autem de episcopis, aut presbyteris, uel diaconis, seu quilibet ex clero deprehensus fuerit cum excommunicatis communicare, etiam iste priuetur communione, tanquam qui regulam confundat Ecclesie.



De his qui ab alia parochia preter conscientiam episcoporum suorum, in aliis immorantur.


XXCI. Si quis presbyter, aut diaconus, et omnino quilibet ex clero, parochiam propriam deserens, ad aliam properauerit: dein omnino demigrans, in alia parochia per multa tempora nititur immorari, ulterius ibidem non ministret: maxime, si uocanti suo episcopo, et regredi ad propriam parochiam commonenti obedire contempserit. Quod si in hac indisciplinatione perdurat, a ministerio modis omnibus remoueatur: ita ut nequaquam locum restitutionis inueniat. Si uero pro hac causa damnatum alter episcopus suscipiat, hic etiam a communi cerceatur synodo, uelut qui ecclesiastica constituta dissoluat.



De damnatis, et ministrare tentantibus.

 XXCII. Si quis episcopus damnatus a synodo, uel presbyter, aut diaconus, a suo episcopo ausi fuerint aliquid de ministerio sacro contingere: siue episcopus, iuxta precedentem consuetudinem, siue presbyter, aut diaconus, nullo modo liceat ei, nec in alia synodo, restitutionis spem aut locum habere satisfactionis: sed et communicantes ei omnes abiici de Ecclesia, et maxime si posteaquam didicerint aduersum memoratos prolatam fuisse sententiam, eisdem communicare tentauerint.



De his qui se a ministerio ecclesiastico subtrahunt, et seorsum colligunt.

XXCIII. Si quis presbyter, aut diaconus, episcopum proprium contemnens, se ab Ecclesia sequestrauit, et seorsum colligens altare constituit, et commonenti  episcopo non acquieuerit, nec consentire uel obedire uoluerit semel, et iterum conuocanti: hic damnetur omnimodo, nec ultra remedium consequatur, quia suam recipere non potest dignitatem. Quod si Ecclesiam conturbare et sollicitare persistat, tanquam seditiosus, per potestates exteras opprimatur.



De clericis excommunicatis et laicis.

XXCIu. Si quis a proprio episcopo communione priuatus est, non ante suscipiatur ab aliis, quam suo  reconcilietur episcopo, aut certe ad synodum, que congregatur, occurrens pro se satisfaciat, et persuadens concilio sententiam suscipiat alteram. Hec autem definitio maneat circa laicos, et presbyteros, et diaconos, omnesque qui sub regula esse monstrantur.



De peregrinorum susceptione.

XXCu. Nullus peregrinorum sine pacificis, id est, commendatitiis suscipiatur epistolis.



De pacificis peregrinorum, id est commendatitiis litteris.

XXCuI. Presbyteri qui sunt in agris canonicas epistolas dare non possunt, ad solos tantum uicinos episcopos litteras destinabunt. Chorepiscopi autem qui sunt irreprehensibiles, dare possunt pacificas, id est generales epistolas.



De metropolitanis singularum prouinciarum.


XXCuII. Per singulas regiones episcopos conuenit nosse, metropolitanum episcopum sollicitudinem totius prouincie gerere: propter quod ad metropolim omnes undique qui negotia uidentur habere, concurrunt. Unde placuit eum et honore precellere, et nichil amplius preter eum ceteros episcopos agere, secundum antiquam a patribus nostris regulam constitutam: nisi ea tantum que ad suam diecesim pertinent, possessionesque subiectas. Unusquisque enim episcopus habeat sue parochie potestatem, ut regat iuxta reuerentiam singulis competentem, et prouidentiam gerat omnis possessionis que sub eius est ciuitate: ita ut presbyteros et diaconos ordinet, et singula suo iudicio comprehendat. Amplius autem  nichil agere tentet, preter antistitem metropolitanum, nec metropolitanus sine ceterorum gerat consilio sacerdotum.



De his qui uocantur chorepiscopi.

XXCuIII. Qui in uicis uel possessionibus chorepiscopi nominantur, quamuis manus impositionem episcoporum perceperint, et ut episcopi consecrati sint, tamen sancte synodo placuit, ut modum proprium recognoscant, ut gubernent subiectas sibi Ecclesias, earumque moderamine curaque contenti sint. Ordinent etiam lectores et subdiaconos atque exorcistas; quibus promotiones iste sufficiant. Nec presbyterum uero, nec diaconum audeant ordinare, preter ciuitatis episcopum, cui ipse cum possessione subiectus est. Si quis autem transgredi statuta tentauerit,  depositus, quo utebatur honore priuetur. Chorepiscopum uero ciuitatis episcopus ordinet, cui ille subiectus est.



De episcopis et clericis adeuntibus imperatorem.

XXCIX. Si quis episcopus, aut presbyter, aut quilibet regule subiectus Ecclesie, preter consilium et litteras episcoporum prouincie, et precipue metropolitani, adierit imperatorem, hunc reprobari et abiici oportere, non solum a communione, uerum et ab honore cuius particeps uidetur existere. Quia uenerandi principis auribus molestiam tentauit inferre, contra leges Ecclesie. Si igitur adire principem necessaria causa deposcit, hoc agatur cum tractatu et consilio metropolitani, et ceterorum episcoporum  qui in eadem prouincia commorantur, qui etiam proficiscentem suis prosequantur epistolis.



De damnatis episcopis, aut clericis adeuntibus imperatorem.

XC. Si quis a proprio episcopo presbyter aut diaconus, aut a synodo fuerit episcopus forte damnatus, et imperatoris auribus molestus exstiterit: oportet ad maius episcoporum conuerti concilium, et que putauerint habere iusta, plurimis episcopis suggerant, eorumque discussiones ac iudicia prestolentur. Si uero hec paruipendentes molesti fuerint imperatori, hos nulla uenia dignos esse, nec locum satisfactionis habere, nec spem future restitutionis penitus opperiri.



De his qui cum sunt ex alia prouincia, in aliis audent ordinationes efficere.

 XCI. Nullus episcopus ex alia prouincia audeat ad aliam transgredi, et ad promotionem ministerii aliquos in Ecclesiis ordinare, licet consensum uideantur prebere nonnulli: nisi litteris tam metropolitani, quam ceterorum, qui cum eo sunt, episcoporum, rogatus adueniat, et sic ad actionem ordinationis accedat. Si uero nullo uocante, inordinato more deproperet super aliquibus ordinationibus et ecclesiasticis negotiis, ad eum non pertinentibus, componendis, irrita quidem que ab eo geruntur existant, ipse uero incompositi motus sui et irrationabilis audacie subeat ultionem, ex hoc iam damnatus a sancto concilio.



De dissensione que super episcoporum diiudicatione contingit, appellantium prouinciales antistites.

 XCII. Si quis episcopus de certis criminibus iudicetur, et contingat de eo prouinciales episcopos dissidere, cum iudicatus ab aliis innocens creditur, reus ab aliis: pro totius ambiguitatis absolutione, sancte synodo placuit, ut metropolitanus episcopus a uicina prouincia iudices alios conuocet, qui controuersiam tollant, ut per eos simul et per prouinciales episcopos, quod iustum uisum fuerit, approbetur.



De episcopis ab eiusdem prouincie sacerdotibus consonanter exclusis.

XCIII. Si quis episcopus de certis criminibus accusatus condemnetur ab omnibus episcopis eiusdem prouincie, cunctique consonanter eamdem contra eum formam decreti protulerint hunc, apud alios  nullo modo iudicari, sed firmam concordantium episcoporum prouincie manere sententiam.



De uacantibus episcopis.

XCIu. Si quis episcopus uacans in Ecclesiam uacantem prosiliat, sedemque peruadat absque integro perfectoque concilio, hic abiiciatur necesse est, etsi cunctus populus, quem diripuit, eum habere delegerit. Perfectum uero concilium illud est, ubi interfuerit metropolitanus antistes.



De his qui, cum ad episcopatum uocantur, euitant.

XCu. Si quis episcopus manus impositionem episcopatus acceperit, et, preesse populo constitutus, ministerium subire neglexerit, nec acquieuerit ire ad Ecclesiam sibi commissam: hunc oportet communione  priuari, donec susceperit coactus officium, aut certe de eo aliquid integra decreuerit eiusdem prouincie synodus sacerdotum.



De his qui promouentur ad episcopatum, nec recipiuntur.

XCuI. Si quis episcopus ordinatus ad parochiam minime cui est electus accesserit, non suo uitio, sed quod eum aut populus uitet, aut propter aliam causam, non tamen eius uitio perpetratam: hic et honoris sit, et ministerii particeps, dummodo nil molestus Ecclesie rebus existat, ubi ministrare cognoscitur. Quem etiam obseruare conueniet quidquid synodus perfecta prouincie, quod uisum fuerit, iudicando decreuerit.



De episcopalibus in prouinciis ordinationibus.

 XCuII. Episcopus preter synodum et presentiam metropolitani nullatenus ordinetur. Hoc autem modis omnibus coram posito melius quidem est, ut omnes simul adsint eiusdem prouincie sacerdotes: quos metropolitanus episcopus aduocare debebit. Et si quidem omnes occurrerint, optime; quod si hoc difficile fuerit, saltem plures adesse omnimodo conuenit: aut certe scriptis eiusdem sententie comprobari, et ita sub plurimorum uel presentia uel decreto ordinatio celebretur. Quod si secus contra definita factum fuerit, nullas ordinatio uires habeat; si uero iuxta definitam regulam fiat, et nonnulli pro contentione propria contradicant, obtineat sententia plurimorum.



De synodis que debent ab episcopis, suis temporibus, in prouincia celebrari.


XCuIII. Propter utilitates ecclesiasticas, et absolutiones earum rerum que dubitationem controuersiamque recipiunt, optime placuit ut per singulas quasque prouincias bis in anno episcoporum concilia celebrentur. Semel quidem post tertiam septimanam festi Paschalis: ita ut quarta septimana Pentecostes conueniat synodus, metropolitano prouinciales episcopos admonente. Secunda uero synodus fiat idus Octobris, id est, quinto decimo die mensis Octobris, quem Hyperbereteon Greci cognominant. In ipsis autem conciliis adsint presbyteri, et diaconi, et omnes qui se lesos existimant: et synodi experiantur examen. Nullis uero liceat apud se celebrare concilia, preter eos quibus a metropolitanis uidentur esse  iura commissa.



Ut nullo modo de parochia ad aliam parochiam episcopus transeat.

XCIX. Episcopus ab alia parochia nequaquam migret ad aliam, nec sponte sua prorsus insiliens, nec ui coactus a populis, nec ab episcopo necessitate compulsus: maneat autem in Ecclesia quam primitus a Deo sortitus est, nec inde transmigret, secundum pristinum de hac re terminum constitutum.



Ut in altera parochia clericos alterius parochie episcopus nullatenus ordinet.

C. Episcopus alienam ciuitatem, que non est illi subiecta, non adeat: nec ad possessionem accedat que ad eum non pertinet super ordinatione cuiusquam,  nec constituat presbyteros aut diaconos alteri subiectos episcopo, nisi forte cum consilio et uoluntate regionis episcopi. Si quis autem tale aliquid facere tentauerit, irrita sit eius ordinatio, et ipse cerceatur a synodo, nam si ordinare non potuerit, nullatenus iudicabit.



Ut nullus ad episcopatum pro se constituat promouendum.

CI. Episcopo non licere pro se alterum successorem sibi constituere, licet ad exitum uite perueniat: quod si tale aliquid factum fuerit, irritum esse huiuscemodi constitutum. Seruetur autem ius ecclesiasticum, id continens oportere non aliter fieri, nisi eum synodo et iudicio episcoporum, qui post obitum quiescentis potestatem habent, eum, qui dignus exstiterit,  promouere.



De rebus ad Ecclesiam pertinentibus, et de his que propria episcopi esse noscuntur.

CII. Que sunt Ecclesie, sub omni sollicitudine, et conscientia bona, et fide que in Deum est, qui cuncta considerat, iudicatque, seruentur, que etiam dispensanda sunt iudicio et potestate pontificis cui commissus est populus, et anime que intra Ecclesiam congregantur. Manifesta uero sint, que pertinere uidentur ad Ecclesiam, cum notitia presbyterorum et diaconorum qui circa ipsum sunt: ita ut agnoscant, nec ignorent, que sint Ecclesie propria, nec eos aliquid lateat. Ut si contigerit episcopum migrare de seculo, certis existentibus rebus, que sunt Ecclesie, nec ipse collapse depereant, nec que  propria probantur episcopi, sub occasione rerum peruadantur Ecclesie. Iustum namque, et acceptum est coram Deo et hominibus, ut sua episcopus quibus uoluerit, derelinquat, et que Ecclesie sunt, eidem conseruentur Ecclesie, ut nec Ecclesia aliquod patiatur incommodum, nec episcopus sub occasione proscribatur Ecclesie, et in causas incidant, qui ad eum pertinent, et ipse post obitum maledictionibus ingrauetur.



Ut episcopus dispensandi res ecclesiasticas habeat potestatem.

CIII. Episcopus ecclesiasticarum rerum habeat potestatem, ad dispensandum erga omnes qui indigent, cum summa reuerentia et timore Dei. Participet autem et ipse quibus indiget, si tamen indiget,  tam suis, quam fratrum, qui ab eo suscipiuntur, necessariis usibus profuturis, ita ut in nulla qualibet occasione fraudentur, iuxta sanctum Apostolum sic dicentem: Habentes uictum et tegumentum, his contenti sumus. Quod si contentus istis minime fuerit, conuertat autem res Ecclesie in suos usus domesticos, et eius commoda uel agrorum fructus, non cum presbyterorum conscientia diaconorumque pertractet, sed horum potestatem domesticis suis, aut propinquis, aut fratribus, filiisque committat: ut per huiusmodi personas occulte cetere ledantur Ecclesie, synodo prouincie penas iste persoluat. Si autem et aliter accusetur episcopus, aut presbyteri qui cum ipso sunt, quod ea que pertinent ad Ecclesiam,  uel ex agris, uel ex alia qualibet ecclesiastica facultate sibimet usurpent, ita ut ex hoc affligantur quidem pauperes criminationi uero et blasphemiis  tam sermo predicationis, quam hi qui dispensant, taliter exponantur: et hos oportet corrigi, sancta synodo, id quod condecet, approbante.



REGULAE APUD LAODICIAM EXPOSITAE NUM. LIX.


Sancta synodus que apud Laodiceam Phrygie Pacatiane conuenit ex diuersis regionibus Asie, definitiones exposuit ecclesiasticas que subter annexe sunt.



De bigamis.

CIu. De his qui, secundum ecclesiasticam regulam, libere ac legitime secundis nuptiis iuncti sunt, nec occulte nuptiarum copulam fecerunt: oportet ut, paruo tempore transacto, uacent orationibus et  ieiuniis, quibus etiam iuxta indulgentiam communionem reddi decreuimus.



De his qui pro diuersis erratis penitudinem feruentius exegerunt.

Cu. De his qui diuersis facinoribus peccauerunt, et perseuerantes in oratione confessionis et penitentie conuersionem a malis habuere perfectam: pro qualitate delicti, talibus penitentie tempus impensum propter clementiam et bonitatem Dei communio concedatur.



Quod non oporteat ad clerum statim post baptisma promoueri.

CuI. De his qui nuper sunt illuminati baptismate, quod eos in sacerdotali non conueniat ordine promoueri.



De tempore ordinationum.


CuII. Quod non oporteat ordinationes sub conspectu audientium celebrari.



Ut hi qui sacrario seruiunt usuras non exigant.

CuIII. Quod non oporteat sacerdotes et clericos fenerantes usuras, uel que dicuntur sescupla, id est et summam capitis et dimidium summe, percipere.



De hereticis intrantibus in ecclesias uel basilicas martyrum.

CIX. Quod heretici non permittendi sint ingredi in domum Dei, in heresi permanentes.



De his qui ad ecclesias ab hereticis ueniunt.

CX. De his qui ab hereticis conuertuntur, id est,  Nouatianis, aut Photinianis, aut Tessarescedecatitis, siue baptizati sint illi, seu catechumeni, non ante suscipiantur, quam omnes hereses anathematizent, et precipue illam qua detinebantur. Et tunc demum hi qui apud eos dicebantur fideles, nostre doceantur fidei symbolum, et uncti sancto chrismate, sic mysteriis communicent sacrosanctis.



De his qui ueniunt ab heresi Cataphrygarum.

CXI. De his qui conuertuntur ab heresi que dicitur Cataphrygarum, etsi in clero, quia apud eos esse creditur, fuerint, etsi maximi nominentur, hos sub omni diligentia ab episcopis Ecclesie, uel presbyteris, instrui et baptizari conueniet.



De his qui ad hereticorum speluncas causa orationis accedunt.


CXII. Quod non permittantur ecclesiastici ad hereticorum cemeteria, uel ad ea que ab eis appellantur martyria, orationis causa uel sanitatis accedere: sed huiusmodi, si fideles fuerint, certo tempore communione priuari: penitentes autem, et confitentes se deliquisse, conuenit suscipi.



De his qui cum hereticis nuptiarum copula iunguntur.

 CXIII. Quod non oporteat indifferenter ecclesiasticos, federe nuptiarum, hereticis suos filios filiasque coniungere.



Non congruere presbyteras in mulieribus ordinari.

CXIu. Quod non oporteat eas que dicuntur presbytere uel presidentes in ecclesiis ordinari.



De episcopalibus ordinationibus.

CXu. Ut episcopi iudicio metropolitanorum, et eorum episcoporum qui circumcirca sint, prouehantur ad ecclesiasticam potestatem: hi uidelicet qui plurimo tempore probantur tam uerbo fidei, quam recte conuersationis exemplo.



Iudicio multitudinis ordinationes fieri non debere.

CXuI. Quod non sit permittendum turbis electiones eorum facere, qui sunt ad sacerdotium prouehendi.



Ad alias parochias eulogias, que oblate sunt, minime destinandas.


CXuII. Quod sancta nullo modo, causa eulogiarum, tempore Paschalis festi, ad alias parochias debeant destinare.



De his qui debeant in ambone, id est, in pulpito, psallere.

CXuIII. Quod non oporteat amplius, preter eos qui regulariter cantores existunt, qui et de codice canunt, alios in pulpitum conscendere, et in ecclesia psallere.



De lectionibus que debeant sabbatis recenseri.

CXIX. Quod in sabbatis euangelia cum aliis Scripturis  legi conueniat.



Quod interstitium psalmorum debeat in congregationibus fieri.

CXX. Quod in conuentu fidelium nequaquam psalmos continuare conueniat: sed per interuallum, id est, per psalmos singulos recenseri debeant lectiones.



De precibus nona et uespera celebrandis.

CXXI. Quod ipsum semper officium precum nona et uespera semper debeat exhiberi.



De precibus post homilias, id est, post sermones habitos ad populum, proferendis, et de his quos intra sacrarium communicare conueniat.

CXXII. Quod oporteat seorsum primum, post allocutiones  episcoporum, orationem super catechumenos celebrari: et postquam catechumeni egressi fuerint, super eos, qui sunt in penitentia, precem fieri. His etiam accedentibus ad manum sacerdotis, et discedentibus, tres orationes consummari fidelium: ita ut prima quidem sub silentio, secunda uero et tertia per exclamationes solitas expleantur, et ita demum pacem sibi inuicem dabunt. Et posteaquam dederit episcopus presbyteris osculum pacis, tunc laici sibi tribuent. Et ita sancta celebrabitur oblatio. Solis autem ministerio sacro deditis ad altare ingredi, et communicare ibidem liceat.



De honore quem presbyteris diaconi, qui sub ipsis sunt, debent exhibere.

CXXIII. Quod non oporteat diaconum coram presbytero  sedere, sed iussione presbyteri sedeat. Similiter autem et diaconis honor habeatur ab obsequentibus, id est subdiaconis et omnibus clericis.



Quod subdiaconi a diaconico, id est a secretario, sint remoti.

CXXIu. Quod non oporteat subdiaconos habere locum in diaconico, et dominica uasa contingere.



Subdiaconos cum orariis assistere non debere.

CXXu. Quod non oporteat subdiaconum uti orario, nec ostia derelinquere.



Lectores cantoresque cum orariis agere suum officium non debere.

CXXuI. Quod non oporteat lectores aut cantores orariis uti, et ita legere uel psallere.



Quod nullus ecclesiasticorum in tabernis comedere debeat.


CXXuII. Quod non oporteat sacro ministerio deditos a presbyteris usque ad diaconos, et reliquum ecclesiasticum ordinem, id est usque ad subdiaconos, lectores, cantores, exorcistas et ostiarios, et ex numero continentium et monachorum, ingredi tabernas.



Quod subdiaconi non debeant benedicere, uel benedictionem tribuere.

CXXuIII. Quod non oporteat subdiaconos panem dare, uel calicem benedicere.



De exorcistis qui non sunt ab episcopis ordinati.

CXXIX. Quod hi qui non sunt ab episcopis ordinati, tam in ecclesiis, quam in domibus, exorcizare non possint.



Quod de conuiuiis que ex agape fiunt, escarum partes accipi non debeant.


CXXX. Quod non oporteat sacro ministerio deditos clericos aut laicos ad agapem uocatos ciborum partes accipere, propterea quod hinc ecclesiastico ordini fiat iniuria.



In ecclesiis prandia fieri non debere.

CXXXI. Quod non oporteat in domiciliis diuinis, id est in ecclesiis, conuiuia que uocantur agape, fieri: nec intra domum Dei comedere, uel accubitus sternere.



De Christianis qui sabbatizare, uel iuxta quemdam modum iudaizare, noscuntur.

CXXXII. Quod non oporteat Christianos iudaizare  et otiari in sabbato, sed operari eos in eodem die. Preferentes autem in ueneratione dominicum diem, si uacare uoluerint, ut Christiani hoc faciant. Quod si reperti fuerint iudaizare, anathema sint a Christo.



De uiris cum mulieribus lauacra celebrantibus.

CXXXIII. Quod non oporteat sacris officiis deditos aut clericos, aut continentes uel omnem laicum Christianum, lauacra cum mulieribus celebrare, quia hec apud gentes reprehensio prima est.



De his qui cum hereticis iungunt federa nuptiarum.

CXXXIu. Quod non oporteat cum hereticis uniuersis nuptiarum federa celebrare, nec eis filios dare uel filias, sed magis accipere: si tamen Christianos se fieri promittant.



Ab hereticis eulogias accipere non debere.


CXXXu. Quod non oporteat ab hereticis eulogias accipere, que sunt maledictiones potius quam benedictiones.



De schismaticis.

CXXXuI. Quod non oporteat cum hereticis aut schismaticis pariter orare.



De martyribus hereticorum.

CXXXuII. Quod omnem Christianum non oporteat deserere martyres Christi, et ire ad pseudomartyres, id est hereticorum, et quos ipsos constet hereticos exstitisse, hi namque sunt alieni a Deo: sint igitur anathema, qui ad tales accesserint.



De his qui angelos colunt.

 CXXXuIII. Quod non oporteat Christianos Ecclesiam Dei relinquere, et ire, atque angelos nominare et congregationes facere: que interdicta noscuntur. Si quis igitur inuentus fuerit huic occulte idololatrie seruiens, sit anathema, quia derelinquit Dominum nostrum Iesum Christum, Filium Dei, et se idololatrie tradidit.



De his qui incantationibus et phylacteriis utuntur.

CXXXIX. Quod non oporteat sacris officiis deditos, uel clericos, magos aut incantatores existere, aut facere phylacteria: que animarum suarum uincula comprobantur. Eos autem qui his utuntur, ab Ecclesia pelli precipimus.



De his qui ab hereticis, uel Iudeis, festiuitatis eorum dona suscipiunt.

 CXL. Quod non oporteat a Iudeis uel hereticis ea que mittuntur munera festiua suscipere, nec cum eis festa celebrare.



De Christianis qui Iudeorum azyma comedunt.

CXLI. Quod non oporteat azyma a Iudeis accipere, et communicare impietatibus eorum.



De Christianis celebrantibus festa gentilium.

CXLII. Quod non oporteat cum gentilibus festa celebrare, et communicare prauitatibus eorum qui sine Deo sunt.



De episcopis qui eas que fiunt euocationes ad synodum uitant.

CXLIII. Quod non oporteat episcopos ad synodum  uocatos omnino contemnere, sed protinus ire, et docere, uel discere ea que ad correctionem Ecclesie uel reliquarum pertinent rerum. Seipsum uero, qui contempserit, accusabit, nisi forte per egritudinem ire non possit.



Quod sine litteris sacro ministerio seruientes proficisci non debeant.

CXLIu. Quod non oporteat sacerdotem, uel clericum, sine litteris proficisci canonicis.



Quod preter episcopum clericus proficisci non debeat.

CXLu. Quod non oporteat sacerdotem, uel clericum, preter iussionem sui proficisci pontificis.



Ut subdiaconi ad ostia perseuerent.

CXLuI. Quod non oporteat subdiaconos, saltem paululum, ianuas deserere, et orationi uacare.



Ut ad sacrarium mulieres non intreant.

 CXLuII. Quod non oporteat ingredi mulieres ad altare.



De his qui circa mediam septimanam ad baptisma ueniunt.

CXLuIII. Quod non oporteat ad baptisma quemquam post duas Quadragesime hebdomadas admitti.



De redditione baptizandorum.

CXLIX. Quod oporteat eos qui ad baptisma ueniunt fidem discere, et quinta feria septimane maioris episcopo aut presbyteris reddere.



De his qui in egritudine baptizantur.

CL. Quod oporteat eos qui in egritudine percipiunt baptisma, postquam conualuerint, fidem perdiscere, et scire cuius muneris participes facti sint.



Ut post baptisma chrisma detur.


CLI. Quod oporteat eos qui baptizantur, post lauacrum, chrisma celeste percipere, et regni Christi participes inueniri.



Oblationes offerri in Quadragesima non oportere.

CLII. Quod non oporteat in Quadragesima, panem benedictionis offerri in sabbato et dominico.



Non debere ieiunium solui in quinta feria maioris septimane.

CLIII. Quod non oporteat in Quadragesima, in ultima septimana quinte ferie [* 1Kb] ieiunium soluere, totamque Quadragesimam sine ueneratione transire, magisque conueniat omnem Quadragesimam districto uenerari ieiunio.



Non debere in diebus ieiuniorum commemorationes martyrum fieri.


CLIu. Quod non oporteat in Quadragesima martyrum natalitia celebrari, sed eorum sancta commemoratio in diebus sabbatorum et dominicorum fieri conueniat.



Ut natalitia uel nuptie in Quadragesima non fiant.

CLu. Quod non oporteat in Quadragesima, aut nuptias, aut natalitia celebrare.



Ut in Christianorum non saltetur nuptiis.

CLuI. Quod non oporteat Christianos euntes ad nuptias plaudere, uel saltare, sed uenerabiliter cenare, uel prandere, sicut Christianos decet.



Non licere clericis ludicris spectaculis interesse.

 CLuII. Quod non oporteat sacerdotes, aut clericos quibuscunque spectaculis, in cenis, aut in nuptiis, interesse: sed antequam thymelici ingrediantur, exsurgere eos conuenit, atque inde discedere



Non congruere penitus Christianis comessationibus interesse.

CLuIII. Quod non oporteat sacerdotes, aut clericos ex collatis uel comessationibus conuiuia celebrare; hoc autem nec laicis posse congruere.



Non licere presbyteris introire ad altare, priusquam ingrediatur episcopus.

CLIX. Quod non oporteat presbyteros ante processionem episcopi introire sacrarium et sedere, sed cum episcopo debent ingredi, uel in subselliis sedere, nisi forsitan infirmitate detineatur, aut proficiscatur  episcopus.



Qui in agris uel possessionibus debeant ordinari.

CLX. Quod non oporteat in uillulis aut in agris episcopos constitui, sed uisitatores. uerumtamen iampridem constituti nichil faciant preter conscientiam episcopi ciuitatis; similiter et presbyteri, preter consilium episcopi nichil agant.



Oblationes offerri in domibus non oportere.

CLXI. Quod non oporteat in domibus oblationes celebrari ab episcopis, uel presbyteris.



Que psallere uel legere in ecclesiis conueniat.

CLXII. Quod non oporteat plebeios psalmos in ecclesia cantare, nec libros, preter canonem, legi: sed sola sacra uolumina Noui Testamenti, uel ueteris.



REGULAE CONSTANTINOPOLITANAE.


 Sub Theodosio piissimo imperatore apud Constantinopolim expositi sunt canones tres. He definitiones exposite sunt ab episcopis 150, qui in idipsum apud Constantinopolim conuenerunt, quando beatus Nectarius episcopus est ordinatus.



Ut ea que apud Niceam constituta sunt immota permaneant; et de anathemate Arianorum, Eunomianorum, Macedonianorum, Sabellianorum, Photinianorum, Marcellianorum et Apollinarianorum.

CLXIII. Fidem non uiolandam Patrum 318 qui apud Niceam Bithynie conuenerunt, sed manere  eam firmam et stabilem; et anathematizandam omnem heresim, et specialiter Eunomianorum uel Anomianorum, et Arianorum uel Eudoxianorum, et Macedonianorum uel Spiritui sancto resistentium, et Sabellianorum, et Marcellianorum, et Photinianorum, et Apollinarianorum.



De ordine singularum dieceseon, et de priuilegiis que Aegyptiis, Antiochenis Constantinopolitanisque debentur.

CLXIu. Qui sunt super diecesim episcopi, nequaquam  ad Ecclesias que sunt extra prefixos sibi terminos accedant, nec eas hac presumptione confundant: sed, iuxta canones, Alexandrinus antistes, que sunt in Aegypto regat solummodo, et Orientis episcopi Orientem tantum gubernent, seruatis priuilegiis que Nicenis canonibus Ecclesie Antiochene tributa sunt. Asiane quoque dieceseos episcopi ea solum que sunt in Asiana diecesi dispensent. Nec non et Ponti episcopi ea tantum que sunt in Ponto, et Thraciarum que in Thraciis sunt gubernent. Non uocati autem episcopi ultra suam diecesim non accedant, propter ordinationes faciendas uel propter alias dispensationes ecclesiasticas. Seruata uero que scripta est de gubernationibus regula, manifestum est quod illa que sunt per unamquamque prouinciam  ipsius prouincie synodus dispenset, sicut Niceno constat decretum esse concilio. Ecclesias autem Dei in barbaricis gentibus constitutas gubernari conuenit, iuxta consuetudinem, que est a Patribus obseruata. uerumtamen Constantinopolitanus episcopus habeat honoris primatum post. Romanum episcopum: propterea quod urbs ipsa sit iunior Roma.



De Maximi illicita ordinatione.

CLXu. De Maximo Cynico, et eius inordinata constitutione, que Constantinopoli facta est, placuit neque Maximum episcopum esse, uel fuisse, nec eos qui ab ipso, in quolibet gradu, clerici sunt ordinati, cum omnia que ab eodem perpetrata sunt in irritum deducta esse uideantur.



REGULAE ECCLESIASTICAE XXuII PROMULGATAE A CHALCEDONENSI SANCTO CONCILIO.



De canonibus uniuscuiusque concilii.


I. Regulas sanctorum Patrum, per singula nunc usque concilia constitutas, proprium robur obtinere decreuimus.



Quod non oporteat episcopos, aut quemlibet ex clero per pecunias ordinari.

II. Si quis episcopus per pecuniam fecerit ordinationem, et sub pretio redegerit gratiam, que non potest uendi, ordinaueritque per pecunias episcopum, aut presbyterum, aut diaconum, uel quemlibet ex his qui connumerantur in clero, aut promouerit per pecunias dispensatorem, aut defensorem, uel quemquam, qui subiectus est regule, pro suo turpissimi lucri commodo: is, cui hoc attentanti probatum fuerit, proprii gradus periculo subiacebit. Et qui ordinatus  est, nichil ex hac ordinatione, uel promotione, que est per negotiationem facta, proficiat: sed sit alienus a dignitate, uel sollicitudine, quam pecuniis quesiuit. Si quis uero mediator tam turpibus et nefandis datis uel acceptis exstiterit, siquidem clericus fuerit, proprio gradu decidat; si uero laicus, aut monachus, anathematizetur.



Quod non oporteat episcopos, clericos et menachos, predia aliena conducere.

III. Peruenit ad sanctam synodum quod quidam, qui in clero uidentur allecti, propter lucra turpia conductores alienarum possessionum fiant, et secularia negotia sub cura sua suscipiant: Dei quidem ministerium paruipendentes, secularium uero discurrentes domos, et propter auaritiam patrimoniorum  sollicitudines assumentes. Decreuit itaque sanctum hoc magnumque concilium, nullum deinceps, non episcopum, non clericum, uel monachum, aut possessiones conducere, aut negotiis secularibus se miscere, preter pupillorum, si forte leges imponant, inexcusabilem curam, aut ciuitatis episcopus ecclesiasticarum rerum sollicitudinem habere precipiat, aut orphanorum, et uiduarum, earumque que sine ulla prouisione sunt personarum, que maxime ecclesiastico indigent adiutorio, propter  timorem Domini causa deposcat. Si quis autem transgredi de cetero statuta tentauerit, huiusmodi ecclesiasticis increpationibus subiacebit.



De honore monachis competente, et ut nullus eorum tentet ecclesiastica aut secularia inquietare negotia, nec alienum seruum preter conscientiam domini eius suscipere.

Iu. Qui uere et sincere singularem sectantur uitam, competenter honorentur: quoniam uero quidam, utentes habitu monachi, ecclesiastica negotia ciuiliaque conturbant, circumeuntes indifferenter urbes, nec non et monasteria sibi instruere tentantes, placuit nullum quidem usquam edificare aut constituere monasterium, uel orationis domum, preter conscientiam ciuitatis episcopi. Monachos uero per unamquamque ciuitatem, aut regionem, subiectos  esse episcopo, et quietem diligere, et intentos esse tantummodo ieiunio, et orationi, in locis quibus renuntiauerunt seculo permanentes. Nec ecclesiasticis uero, nec secularibus negotiis communicent, uel in aliquo sint molesti, propria monasteria deserentes, nisi forte his precipiatur propter opus necessarium ab episcopo ciuitatis. Nullum uero recipere in monasteriis seruum obtentu monachi, preter sui domini conscientiam. Transgredientem uero hanc definitionem nostram excommunicatum esse decreuimus, ne nomen Dei blasphemetur. uerumtamen episcopum conuenit ciuitatis competentem monasteriorum prouidentiam gerere.



Non transmigrandum de ciuitate in ciuitatem.

 u. De his qui transmigrant de ciuitate in ciuitatem episcopis, aut clericis, placuit ut canones qui de hac re a sanctis Patribus statuti sunt habeant propriam firmitatem.



Quod non oporteat absolute quoslibet ordinari.

uI. Nullum absolute ordinari debere presbyterum, aut diaconum, nec quemlibet in gradu ecclesiastico, nisi specialiter Ecclesie ciuitatis, aut possessionis, aut martyrii, aut monasterii qui ordinandus est pronuntietur. Qui uero absolute ordinantur decreuit  sancta synodus irritam haberi huiuscemodi manus impositionem, et nusquam posse ministrare ad ordinantis iniuriam.



De clericis et monachis non manentibus in suo proposito.

uII. Qui semel in clero deputati sunt, aut monachorum uitam expetiuerunt, statuimus, neque ad militiam, neque ad dignitatem aliquam uenire mundanam, aut hoc tentantes, et non agentes penitentiam, quominus redeant ad hoc quod propter Deum primitus elegerunt, anathematizari.



De clericis qui sunt in ptochiis, monasteriis, atque martyriis, que sub potestate episcoporum uniuscuiusque ciuitatis existunt.

uIII. Clerici qui preficiuntur ptochiis uel qui ordinantur in monasteriis, et basilicis martyrum, sub  episcoporum qui in unaquaque ciuitate sunt, secundum sanctorum Patrum traditiones, potestate permaneant, nec per contumaciam ab episcopo suo dissiliant. Qui uero audent euertere huiuscemodi formam quocunque modo, nec proprio subiiciuntur episcopo, siquidem clerici sunt, canonum correptionibus subiacebunt; si uero laici uel monachi fuerint, communione priuentur.



Quod non oporteat clericos, habentes aduersus inuicem negotia, proprium episcopum relinquere, et ad secularia iudicia conuolare.

IX. Si quis clericus aduersus clericum habet negotium, non deserat episcopum proprium, et ad secularia percurrat iudicia: sed prius actio uentiletur apud episcopum proprium, uel certe consilio eiusdem  episcopi, apud quos utreque partes uoluerint, iudicium continebunt. Si quis autem preter hec fecerit, canonicis correptionibus subiacebit. Quod si clericus habet causam aduersus episcopum proprium, uel aduersus alterum, apud synodum prouincie iudicetur. Quod si aduersus eiusdem prouincie metropolitanum episcopus uel clericus habet querelam, petat primatem dieceseos, aut sedem regie urbis Constantinopolitane, et apud ipsum iudicetur.



Quod non liceat clericum in duarum ciuitatum ecclesiis ministrare.

X. Non licere clericum in duarum ciuitatum conscribi simul ecclesiis, et in qua initio ordinatus est, et ad quam confugit, quasi ad potiorem, ob inanis glorie cupiditatem. Hoc autem facientes reuocari  debere ad suam ecclesiam, in qua primitus ordinati sunt, et ibi tantummodo ministrare. Si uero iam quis translatus est ex alia in aliam ecclesiam, prioris ecclesie, uel martyriorum que sub ea sunt, aut ptochiorum, aut xenodochiorum rebus in nullo communicet. Eos uero qui ausi fuerint, post definitionem magne et uniuersalis huius synodi, quidquam ex his que sunt prohibita, perpetrare, decreuit sancta synodus a proprio huiusmodi gradu recedere.



Quod non oporteat egenis epistolia tribui: honestiores autem commendatiliis litteris approbari.

XI. Omnes pauperes, et indigentes auxilio, cum proficiscuntur sub probatione, epistoliis uel ecclesiasticis pacificis tantummodo commendari decreuimus,  et non commendatitiis litteris, propter quod commendatitias litteras honoratioribus tantummodo prestari personis conueniat.



Ut nequaquam in duos metropolitanos prouincia diuidatur.

XII. Peruenit ad nos quod quidam, preter ecclesiastica statuta facientes, conuolarunt ad potestates, et per pragmaticam formam in duo unam prouinciam diuiserunt, ita ut ex hoc facto duo metropolitani esse uideantur in una prouincia: statuit ergo sancta synodus de reliquo nichil ab episcopis tale tentari, alioqui qui hoc adnisus fuerit amissione gradus proprii subiacebit. Quecunque uero ciuitates litteris imperialibus metropolitani nominis honore subnixe sunt, honore tantummodo perfruantur, et qui Ecclesiam eius gubernat episcopus, saluis scilicet uere  metropolis priuilegiis suis.



Quod non oporteat peregrinos clericos sine commendatitiis litteris ministrare.

XIII. Peregrinos clericos, et lectores, in alia ciuitate, preter commendatitias litteras sui episcopi, nusquam penitus ministrare debere.



Quod non liceat clerico uxorem secte alterius accipere.

XIu. Quoniam in quibusdam prouinciis concessum est lectoribus et psaltis uxores ducere, statuit sancta synodus non licere cuiquam ex his accipere secte alterius uxorem. Qui uero ex huiusmodi coniugio iam filios susceperunt, siquidem preuenti sunt ut ex se genitos apud hereticos baptizarent, offerre eos Ecclesie catholice communioni conueniet, non  baptizatos autem non posse ulterius apud hereticos baptizari. Sed neque copulari debet nuptura heretico, Iudeo, uel pagano, nisi forte promittat ad orthodoxam fidem se personam orthodoxe copulandam transferre. Si quis autem hanc definitionem sancte synodi transgressus fuerit, correptioni canonice subiacebit.



De diaconissis mulieribus.

Xu. Diaconissam non ordinandam ante annum quadragesimum, et hanc cum summo libramine: si uero suscipiens manus impositionem, et aliquantum temporis in ministerio permanens, semetipsam tradat nuptiis, gratie Dei contumeliam faciens, anathematizetur huiusmodi cum eo qui eidem copulatur.



De uirginibus.


XuI. uirginem que se Deo Domino consecrauit, similiter et monachum, non licere nuptialia iura contrahere: quod si hoc inuenti fuerint perpetrantes, excommunicentur. Confitentibus autem decreuimus ut habeat auctoritatem eiusdem loci episcopus misericordiam humanitatemque largiri.



De parochiis.

XuII. Singularum Ecclesiarum rusticas parochias uel possessiones manere inconcussas illis episcopis qui eas retinere noscuntur, et maxime, si per trecennium, eas absque ui obtinentes, sub dispensatione rexerunt: quod si intra tricennium facta fuerit de his, uel fiat altercatio, licere eis, qui se lesos  asserunt apud sanctam synodum prouincie de his mouere certamen. Quod si quis a metropolitano leditur, apud primatem dieceseos, aut apud Constantinopolitanam sedem iudicetur, sicut superius dictum est. Si qua uero ciuitas potestate imperiali nouata est, aut si protinus innouetur, ciuiles dispositiones et publicas ecclesiasticarum quoque parochiarum ordines subsequantur.



De coniuratione, uel conspiratione.

XuIII. Coniurationis uel conspirationis crimen et ab exteris legibus est omnino prohibitum: multo magis hoc in Dei Ecclesia ne fiat, admonere conueniet. Si qui ergo clerici aut monachi reperti fuerint coniurantes, aut conspirantes, aut insidias ponentes episcopis aut clericis, gradu proprio penitus abiiciantur.



Quod oporteat per prouincias bis in anno concilia celebrari.


XIX. Peruenit ad aures nostras, quod in prouinciis statuta episcoporum concilia minime celebrentur, et ex hoc plurima negligantur ecclesiasticarum causarum, que correctione indigeant. Decreuit itaque sancta synodus, secundum canones Patrum bis in anno episcopos in idipsum, in unaquaque prouincia conuenire, quo metropolitanus antistes probauerit, et corrigere singula, si qua fortassis emerserint. Quicunque uero non aduenerint episcopi, resident autem in suis ciuitatibus, et hoc, dum in sua incolumitate consistunt, omnique inexcusabili et necessaria occupatione probantur liberi, fraterno corripiantur  affectu.



Quod minime clericos transmigrari conueniat.

XX. Clericos in ecclesia ministrantes, sicut iam constituimus, in alterius ciuitatis ecclesia statutos fieri non oportet: sed contentos esse in quibus ab initio ministrare meruerunt, exceptis illis qui, proprias amittentes prouincias, ex necessitate ad aliam ecclesiam transierunt. Si quis autem episcopus post hanc definitionem susceperit clericum ad alium episcopum pertinentem, placuit et susceptum et suscipientem communione priuari, donec is qui migrauerat clericus ad propriam fuerit regressus ecclesiam.



De episcoporum aut clericorum accusatoribus.

 XXI. Clericos aut laicos accusantes episcopos, aut clericos passim, et sine probatione, ad accusationem recipi non debere, nisi prius eorum discutiatur existimationis opinio.



Quod non liceat clericis post mortem sui episcopi res ad eum pertinentes diripere.

XXII. Non licere clericis, post obitum sui episcopi, res ad eum pertinentes diripere, sicut antiquis quoque est canonibus constitutum. Quod si hoc facere  tentauerint, graduum suorum periculo subiacebunt.



De clericis et monachis qui, preter uoluntatem sui episcopi, ad urbem regiam Constantinopolim ueniunt.

XXIII. Peruenit ad aures sancti concilii quod quidam clerici, et monachi, quibus nil ab episcopo suo commissum est, est autem quando et communione ab eo priuantur, peruenientes ad urbem regiam Constantinopolitanam, in ea diutius immorentur, excitantes turbas, et statum ecclesiasticum commouentes, subuertentes etiam quorumdam domos: decreuit sancta synodus huiusmodi primo quidem per defensorem Constantinopolitane sancte Ecclesie commoneri, ut egrediantur ab urbe regia: quod si iisdem negotiis impudenter insistant, etiam nolentes  idem defensor expellat, ut ad propria loca perueniant.



Quod non liceat monasteria, que consecrata sunt, diuersoria secularia fieri.

XXIu. Que semel dedicata sunt monasteria, consilio episcoporum, maneant perpetuo monasteria, et res que ad ea pertinent monasteriis reseruari, nec posse ea ultra fieri secularia habitacula: qui uero hoc fieri permiserint, canonum sententiis subiacebunt.



Quod non oporteat ordinationes episcoporum diu differre.

XXu. Quoniam quidam metropolitanorum, quantum comperimus, negligunt commissos sibi greges, et ordinationes episcoporum facere differunt, placuit  synodo intra tres menses ordinationes episcoporum celebrari: nisi forte necessitas inexcusabilis preparet tempus dilationis extendi: quod si hoc minime fecerit, correptioni ecclesiastice subiacebit, uerumtamen redditus Ecclesie uiduate penes economum eiusdem Ecclesie integri reseruentur.



De dispensatoribus singularum Ecclesiarum.

XXuI. Quoniam in quibusdam Ecclesiis, ut rumore comperimus, preter economos, episcopi facultates ecclesiasticas tractant, placuit omnem Ecclesiam habentem episcopum habere economum de clero proprio, qui dispenset res ecclesiasticas, secundum sententiam episcopi proprii, ita ut Ecclesie dispensatio preter testimonium non sit, et ex hoc dispergantur ecclesiastice facultates, et sacerdotio maledictionis  derogatio procuretur: quod si hoc minime fecerit, diuinis constitutionibus subiacebit.



De his qui rapiunt puellas.

XXuII. Eos qui rapiunt mulieres, sub nomine simul habitandi, cooperantes, aut conniuentes raptoribus, decreuit sancta synodus, ut siquidem clerici sunt, decidant gradu proprio; si uero laici, anathematizentur.





CANONES SYNODI SARDICENSIS XXI.



De episcopis etiam laica communione priuandis, qui ciuitates mutauerunt.


I. Osius episcopus dixit: Non minus mala consuetudo,  quam perniciosa corruptela, funditus eradicanda est, ne cui liceat episcopo de ciuitate sua ad aliam transire ciuitatem; manifesta est enim causa  qua hoc facere tentat, cum nullus in hac re inuentus sit episcopus qui de maiore ciuitate ad minorem transiret. Unde apparet auaritie ardore eos inflammari, et ambitioni seruire, et ut dominationem agant. Si omnibus placet, huiusmodi pernicies seuius et austerius uindicetur, ut nec laicam communionem habeat qui talis est. Responderunt uniuersi: Placet.



Item de iisdem episcopis, ut si per ambitionem sedem mutauerint, nec in exitu communionem, saltem laicam, consequantur.

II. Osius episcopus dixit: Etiam si talis aliquis exstiterit temerarius, ut fortassis excusationem afferens asseueret quod populi litteras acceperit, cum manifestum sit potuisse plures premio et mercede corrumpi eos qui sinceram fidem non habent, ut  clamarent in Ecclesia, et ipsum petere uiderentur episcopum: omnino has fraudes damnandas esse arbitror, ita ut nec laicam in fine communionem talis accipiat. Si uobis omnibus placet, statuite. Synodus respondit: Placet.



Ut inter discordes episcopos comprouinciales antistites audiant; quod si damnatus appellauerit Romanum pontificem, id obseruandum quod ipse censuerit.

III. Osius episcopus dixit: Illud quoque necessario adiiciendum est, ut episcopi de sua prouincia ad aliam prouinciam, in qua sunt episcopi, non transeant, nisi forte a fratribus suis inuitati, ne uideantur ianuam claudere caritatis. Quod si in aliqua prouincia aliquis episcopus contra fratrem suum episcopum litem habuerit, unus de duobus ex alia  prouincia aduocet episcopum cognitorem. Quod si aliquis episcopus iudicatus fuerit in aliqua causa, et putat se bonam causam habere, ut iterum concilium renouetur, si uobis placet, sancti Petri apostoli memoriam honoremus, ut scribatur ab his qui causam examinarunt Iulio Romano episcopo, et si iudicauerit renouandum esse iudicium, renouetur, et det iudices: si autem probauerit talem causam esse, ut non refricentur ea que acta sunt, que decreuerit confirmata erunt. Si hoc omnibus placet. Synodus respondit: Placet.



Ut nullus accusati sedem usurpet episcopi.

Iu. Gaudentius episcopus dixit: Addendum, si placet, huic sententie, quam plenam sanctitate protulisti,  ut cum aliquis episcopus depositus fuerit eorum episcoporum iudicio qui in uicinis locis commorantur, et proclamauerit agendum sibi negotium in urbe Roma, alter episcopus in eius cathedra post appellationem eius qui uidetur esse depositus, omnino non ordinetur, nisi causa fuerit in iudicio episcopi Romani determinata.



Quando quis debeat a uicinis prouincie episcopis ordinari.

u. Osius episcopus dixit: Si contigerit in una prouincia, in qua plurimi fuerint episcopi, unum forte remanere episcopum, ille uero per negligentiam noluerit ordinare episcopum, et populi conuenerint, episcopos uicine prouincie debere illum prius conuenire episcopum qui in ea prouincia moratur, et  ostendere quod populi petant sibi rectorem, et hoc iustum esse, ut et ipsi ueniant, et cum ipso ordinent episcopum. Quod si conuentus litteris tacuerit, et dissimulauerit, nichilque rescripserit, satisfaciendum esse populis, ut ueniant ex uicina prouincia episcopi, et ordinent episcopum.



De non ordinandis episcopis per uicos et modicas ciuitates.

uI. Licentia uero danda non est ordinandi episcopum aut in uico aliquo, aut in modica ciuitate, cui sufficit unus presbyter, quia non est necesse ibi episcopum fieri, ne uilescat nomen episcopi et auctoritas. Non debent illic ex alia prouincia inuitati facere episcopum, nisi aut in his ciuitatibus que episcopos habuerunt, aut si qua talis, aut tam populosa  ciuitas, que meretur habere episcopum. Si hoc omnibus placet. Synodus respondit: Placet.



De prouinciali synodo retractanda per uicarios episcopi urbis Rome, si ipse decreuerit.

uII. Osius episcopus dixit: Placuit autem ut si episcopus accusatus fuerit, et iudicauerint congregati episcopi regionis ipsius, et de gradu suo eum deiecerint, si appellauerit qui deiectus est et confugerit ad episcopum Romane Ecclesie, et uoluerit se audiri; si iustum putauerit ut renouetur examen, scribere his episcopis dignetur, qui in finitima et propinqua prouincia sunt, ut ipsi diligenter omnino requirant, et iuxta fidem ueritatis definiant: quod si is qui rogat causam suam iterum audiri deprecatione sua mouerit episcopum Romanum, ut e latere  suo presbyterum mittat, erit in potestate episcopi quid uelit, et quid estimet. Et si decreuerit mittendos esse qui presentes cum episcopis iudicent, habentes eius auctoritatem a quo destinati sunt, erit in suo arbitrio; si uero crediderit episcopos sufficere ut negotio terminum imponant, faciet quod sapientissimo consilio iudicauerit.



Quando, et in quibus causis, episcopi ad comitatum ire debeant.

uIII. Osius episcopus dixit: Importunitates et nimia frequentia, et iniuste petitiones fecerunt nos non tantam habere uel gratiam, uel fiduciam, dum quidam non cessant ad comitatum ire episcopi, et maxime Afri, qui, sicut cognouimus, sanctissimi fratris et cepiscopi nostri Grati salutaria consilia spernunt  atque contemnunt, ut non solum ad comitatum multas, et diuersas, Ecclesie non profuturas perferant causas, neque ut fieri solet, aut oportet, ut pauperibus, aut uiduis, aut pupillis subueniatur, sed et dignitates seculares, et administrationes, quibusdam postulent. Hec itaque prauitas olim non solum murmurationes, sed et scandala excitat. Honestum est autem ut episcopi intercessionem his prestent qui iniqua ui opprimuntur, aut si uidua affligatur, aut pupillus exspolietur: si tamen isthec nomina iustam habeant causam aut petitionem. Si uobis ergo, fratres karissimi, placet, decernite, ne episcopi ad comitatum accedant, nisi forte hi qui religiosi imperatoris litteris uel inuitati uel uocati fuerint. Sed quoniam sepe contingit ut ad misericordiam Ecclesie  confugiant qui iniuriam patiuntur, aut qui peccantes in exsilio uel insulis damnantur, aut certe quamcunque sententiam suscipiunt, subueniendum est his, et sine dubitatione petenda indulgentia. Hoc ergo decernite, si uobis placet. Uniuersi dixerunt: Placet et constituatur.



De diaconis ad comitatum dirigendis.

IX. Osius episcopus dixit: Hoc quoque prouidentia uestra tractare debet, qui decreuistis, ne episcoporum improbitas nitatur, ut ad comitatum pergant. Quicunque ergo, quales superius memorauimus, preces habuerint, uel acceperint, per diaconum suum mittant, quia persona ministri inuidiosa non est, et que impetrauerit, celerius poterit referre; et hoc consequens esse uidetur, ut de qualibet prouincia  episcopi ad eum fratrem et cepiscopum nostrum preces mittant, qui in metropoli consistit, ut ille et diaconum eius, et supplicationes destinet, tribuens commendatitias epistolas pari ratione ad fratres et cepiscopos nostros, qui in illo tempore in his regionibus, et urbibus morantur, in quibus felix et beatus Augustus rempublicam gubernat. Si uero habet episcopus amicos in palatio, qui cupit aliquid, quod tamen honestum est, impetrare, non prohibetur per diaconum suum rogare, ac significare his quos scit benignam intercessionem absenti posse prestare, si tamen opportunum fuerit.



Quod ad comitatum pro pupillis et uiduis, ac necessitatem patientibus, sit eundum.

X. Qui uero Romam uenerint, sicut dictum est,  sanctissimo fratri et cepiscopo nostro Romane Ecclesie preces, quas habent, tradant, ut et ipse prius examinet, si honeste et iuste sunt, et prestet diligentiam atque sollicitudinem, ut ad comitatum perferantur. Uniuersi dixerunt placere sibi, et honestum esse consilium. Alypius episcopus dixit: Si propter pupillos et uiduas, uel laborantes, qui causas iniquas habent, susceperint peregrinationis incommoda, habebunt aliquid rationis; nunc uero cum ea postulent precipue, que sine inuidia hominum, et sine reprehensione esse non possint, non necesse est ipsum ire ad comitatum.



Ut qui in canali sunt episcopi euntes ad comitatum sollicite discutiant.

XI. Gaudentius episcopus dixit: Ea que salubriter  prouidistis conuenientia, et estimatione omnium et Deo placitura, tenere hanc firmitatem possunt, si metus huic sententie coniungatur. Scimus enim et ipsi sepissime propter paucorum impudentiam religiosum sacerdotale nomen fuisse reprehensum. Si igitur aliquis contra omnium sententiam nisus uoluerit ambitioni magis placere quam Deo, is debet scire, causis redditis, honorem dignitatemque se amissurum: quod ita demum compleri poterit, si unusquisque nostrum, qui in canali constitutus est, cum progredientem episcopum uiderit, inquirat transitum eius, causas uideat, quo tendat agnoscat; et siquidem eum inuenerit ire ad comitatum, requirat et illud, quod superius comprehensum est, ne forte inuitatus est, ut ei facultas eundi permittatur. Si uero, ut superius  memorauit sanctitas uestra, propter desideria et ambitiones ad comitatum pergat, nec in litteris eius subscribatur, neque in communionem recipiatur. Si uebis placet, omnium sententia confirmari debet. Uniuersi dixerunt honestum esse, et placere sibi hanc constitutionem.



De his qui ignorant quid sit in synodo constitutum.

XII. Osius episcopus dixit: Sed et moderatio necessaria est, dilectissimi fratres, ne subito adhuc aliqui, nescientes quid decretum sit in synodo, ueniant ad ciuitates eas que in canali sunt. Debet ergo episcopus ciuitatis ipsius admonere eum et instruere, et ex eo loco diaconum suum mittat. admonitus ipse tamen redeat in parochiam suam.



De laicis non temere faciendis episcopis.

 XIII. Osius episcopus dixit: Et hoc necessarium arbitror, ut diligentissime tractetis, si forte aut diues aut scholasticus de foro, aut ex administratione episcopus fuerit postulatus, ut non prius ordinetur nisi et lectoris munere et officio diaconi aut presbyteri fuerit perfunctus, ut per singulos gradus, si dignus fuerit, ascendat ad culmen episcopatus. Potest enim per has promotiones, que habebunt utique prolixum tempus, probari qua fide sit, qua modestia, qua grauitate, et uerecundia. Et si dignus fuerit probatus, diuino sacerdotio illustretur, quia conueniens non est, nec ratio uel disciplina patitur, ut temere et leuiter ordinetur aut episcopus, aut presbyter, aut diaconus, maxime cum et magister gentium Apostolus ne hoc fieret denuntiasse et prohibuisse uideatur, sed hi  quorum per longum tempus examinata sit uita et merita fuerint comprobata.



Quandiu episcopus in aliena ciuitate moretur.

XIu. Osius episcopus dixit: Et hoc quoque statuere debetis, ut ex alia ciuitate cum uenerit ad aliam ciuitatem, uel ex prouincia sua ad aliam prouinciam, et ambitioni magis quam deuotioni seruiens uoluerit in aliena ciuitate multo tempore residere. Forte enim euenit episcopum loci non esse tam instructum, neque tam doctum, is uero qui aduenit incipiat contemnere eum, et frequenter facere sermonem, ut dehonestet et infirmet illius personam, ita ut ex hac occasione non dubitet relinquere assignatam sibi Ecclesiam, et transeat ad alienam.  Definite ergo tempus, quia et non recipi episcopum inhumanum est, et si diutius resideat, perniciosum est: hoc ergo ne fiat, prouidendum est. Memini autem superiore concilio fratres nostros constituisse ut si quis laicus in ea, in qua commoratur ciuitate, tres dominicos dies, id est per tres septimanas, non celebrasset conuentum, communione priuaretur. Si hec circa laicos constituta sunt, multo magis episcopo nec licet, nec decet, si nulla sit tam grauis necessitas que detineat ut amplius a suprascripto tempore absens sit ab Ecclesia sua. Uniuersi dixerunt placere sibi.



Ne liceat episcopo a sua Ecclesia plus tribus hebdomadibus abesse

Xu. Osius episcopus dixit: Quia nichil pretermitti  oportet, sunt quidam fratres et cepiscopi nostri qui non in ea ciuitate in qua uidentur episcopi esse constituti, uel certe paruam rem illic habeant, alibi autem idonea predia habere cognoscuntur, uel affectionem proximorum, quibus indulgeant: hactenus permitti eis oportet ut accedant ad possessiones suas, et disponant, uel ordinent fructum laboris sui, ut post tres dominicos, id est post tres hebdomadas, si morari necesse est, in suis potius fundis morentur. Aut si est proxima ciuitas, in qua est presbyter, ne sine ecclesia uideatur facere diem dominicum, illuc accedat, ut neque res domestice per absentiam eius detrimentum sustineant, et non frequenter ueniendo ad ciuitatem in qua episcopus moratur, suspicionem iactantie et ambitionis euadat. Uniuersi dixerunt placere sibi.



De clericis a communione summolis ab alio non recipiendis episcopo.


XuI. Osius episcopus dixit: Hoc quoque omnibus placet, ut siue diaconus, siue presbyter, siue quis clericorum ab episcopo suo communione fuerit priuatus, et ad alterum perrexerit episcopum, et scierit ad quem confugit, eum ab episcopo suo fuisse abiectum, non oportet ut ei communionem indulgeat: quod si fecerit, sciat se conuocatis episcopis causas esse dicturum. Uniuersi dixerunt: Hoc statutum et pacem seruabit, et concordiam custodiet.



De excommunicatis apud uicinos episcopos audiendis.

XuII. Osius episcopus dixit: Quod me adhuc mouet reticere non debeo, si episcopus, qui forte iracundus   cito et aspere commouetur aduersus presbyterum, siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem: et ideo habeat potestatem is qui abiectus est ut episcopos finitimos interpellet, et causa eius audiatur, ac diligentius tractetur, quia non oportet ei negare audientiam roganti; et ille episcopus qui iuste aut iniuste eum abiecit, patienter accipiat ut negotium discutiatur, ut uel probetur sententia eius a plurimis, uel emendetur. Tamen priusquam omnia diligenter et fideliter examinentur, eum, qui fuerit a communione separatus, ante cognitionem nullus debet presumere ut eum communione societ. Hi uero qui conueniunt ad audiendum, si uiderint clericorum esse studium, et superbiam, quia non decet,  ut episcopus iniuriam, uel contumeliam patiatur, seuerioribus eos uerbis castigent, ut obediant honesta  precipienti episcopo, qui sicut ille clericis sincerum exhibere debet amorem caritatis, ita quoque uicissim ministri infucata debent episcopo suo exhibere obsequia.



De non sollicitandis clericis alienis.

XuIII. Ianuarius episcopus dixit: Illud quoque statuat sanctitas uestra, ut nulli episcopo liceat alterius episcopi ciuitatis ministrum ecclesiasticum sollicitare, et in suis parochiis ordinare. Uniuersi dixerunt: Placet, quia ex his contentionibus solet nasci discordia, et ideo prohibet omnium sententia ne quis hoc facere audeat.



De non ordinandis clericis alienis sine sui consensu episcopi.

 XIX. Osius episcopus dixit: Et hoc uniuersi constituimus, ut quicunque ex alia parochia uoluerit alienum ministrum sine consensu episcopi ipsius et uoluntate ordinare, non sit rata ordinatio eius. Quicunque autem hoc usurpauerit, a fratribus et cepiscopis nostris et admoneri debet, et corrigi.



De presbyteris et diaconis qui Thessalonicam ueniunt, quantum temporis ibi residean

XX. Aetius episcopus dixit: Non ignoratis quanta et qualis sit Thessalonicensium ciuitas; sepe ad eam ueniunt ex aliis regionibus presbyteri et diaconi, et non sunt contenti breui tempore morari, sed aut resident ibi, aut certe uix post longa spatia ad sua redire coguntur. Uniuersi dixerunt: Ea tempora, que  constituta sunt circa episcopos, et circa has personas obseruari debent.



De suscipiendis his qui persecutionem patiuntur.

XXI. Osius episcopus dixit: Suggerente fratre et cepiscopo nostro Olympio, etiam hoc placuit, ut si aliquis uim perpessus est, et inique expulsus, pro disciplina, et catholica confessione uel defensione ueritatis, effugiens pericula, innocens et deuotus ad aliam uenerit ciuitatem, non prohibeatur immorari, quandiu, aut redire possit, aut iniuria eius remedium acceperit, quia durum est eum qui persecutionem patitur non recipi, etiam et larga beneuolentia, et humanitas ei est exhibenda.

Expliciunt canones siue decreta concilii Sardicensis. Subscripserunt autem omnes episcopi, sic: Ego  ille episcopus illius ciuitatis et prouincie illius, ita credo sicut scriptum est supra.






SYNODUS APUD CARTHAGINEM AFRICANORUM, QUAE CONSTITUIT CANONES NUMERO CXXXuIII.


 Post consulatum gloriosissimorum imperatorum Honorii XII et Theodosii uIII Augustorum, uIII cal. Iunias, Carthagine, in secretario basilice Fausti, cum Aurelius papa, una cum ualentino prime sedis prouincie Numidie, Faustino Ecclesie Potentine, prouincie Italie Piceni, legato Ecclesie Romane, sed  et legatis diuersarum prouinciarum Africanarum, id est Numidiarum duarum, Byzacene, Mauritanie Cesariensis, sed et Tripolitane, et uincentio Colositano, Fortunatiano et ceteris episcopis prouincie proconsularis residentibus CCXuII, nec non Philippo et Asello presbyteris atque legatis Romane Ecclesie, consedissent,  astantibus diaconis, Aurelius episcopus dixit: Post diem prestitutam concilii, ut recordamini, fratres beatissimi, multa flagitata sunt, exspectantes fratres nostros, qui nunc ad presentem synodum legati aduenerunt, que gestis necesse est socientur: qua de re Domino Deo nostro de tante congregationis cetu gratias referimus. Superest ut tam exemplaria Niceni concilii, que nunc habemus, et a Patribus constituta sunt, quam etiam hic a decessoribus nostris eamdem synodum firmantes, uel que secundum formam per omnes clericorum gradus, a summo usque ad ultimum, salubriter ordinata sunt in medium proferantur. Ab uniuerso concilio dictum est: Proferantur.

Daniel notarius recitauit. Niceni concilii fidei professio,  uel statuta ita se habent, et cum diceret, Faustinus episcopus plebis Potentine, prouincie Italie Piceni, legatus Rom. Ecclesie dixit: Iniuncta nobis sunt a sede apostolica aliqua per scripturam, aliqua etiam in mandatis, cum uestra beatitudine tractanda, sicut in gestis superioribus meminimus, hoc est de Nicenis canonibus, ut conseruentur, et constituta eorum, et consuetudo, quia et aliqua ordine et canone tenentur, aliqua consuetudine firmata sunt. De his ergo primitus, si placet beatitudini uestre, tractemus, et postea cetera que acta uel inchoata sunt inserta firmabuntur, ut et ad sedem uenerandam rescriptis uestris intimare possitis, ad que nos admonuisse apud uenerabilem papam euidenter clareat, licet et capitula actionum iam inserta  sint gestis. De ipsis ergo, ut superius dixi, quid uestre beatitudini placeat, agere debemus. ueniat ergo commonitorium in medium, ut scire possit uestra beatitudo quid in eo contineatur, ut ad singula respondeatur.

Aurelius episcopus dixit: Proferatur commonitorium, quod fratres et consacerdotes nostri in actis nuper allegauerunt, et cetera que acta sunt uel agenda sunt subsequentur.

Daniel notarius recitauit. Commonitorium fratri Faustino, et filiis Philippo, et Asello presbyteris, Zosimus episcopus. uobis commissa negotia non latent uos, ita ac si nostra, imo quia nostra ibi in uobis presentia est, cuncta peragite, maxime cum et hoc nostrum possitis habere mandatum, et uerba canonum,  que in pleniorem firmitatem huic commonitorio inseruimus. Ita enim dixerunt fratres in Niceno concilio, cum de episcoporum appellatione decernerent.

Placuit autem ut si episcopus accusatus fuerit, et iudicauerint congregati episcopi regionis ipsius, et de gradu suo deiecerint eum, et appellasse uideatur, et confugerit ad beatissimum Ecclesie Romane episcopum, et uoluerit audiri, et iustum putauerit, ut renouetur examen, scribere his episcopis dignetur, qui in finitima et propinqua prouincia sunt, ut ipsi diligenter omnia requirant, et iuxta fidem ueritatis definiant. Quod si quis rogat causam suam iterum audiri, et deprecatione sua mouerit episcopum Romanum, ut ille latere suo presbyterum mittat, erit  in potestate episcopi quid uelit, et quid existimet. Et si decreuerit mittendos esse qui presentes cum episcopis iudicent, habentes auctoritatem eius, a quo destinati sunt, erit in eius arbitrio. Si uero crediderit sufficere episcopos, ut negotio terminum imponant, faciet quod sapientissimo consilio suo iudicauerit.

Et cum recitaret, Alypius episcopus Ecclesie Tagastensis, legatus prouincie Numidie, dixit: De hoc iam superioribus etiam litteris concilii nostri rescripsimus, et id nos seruaturos profitemur, quod in Niceno concilio constitutum est; adhuc tamen me mouet, quomodo cum inspiceremus Greca exemplaria huius synodi Nicene, ista ibi, nescio qua ratione, minime inuenimus, unde petimus uenerationem tuam, sancte papa Aureli, ut quia hoc authenticum  concilium Nicenum in urbe dicitur esse Constantinopolitana, aliquos cum scriptis tue sanctitatis mittere digneris, et non solum ad ipsum sanctum fratrem nostrum Constantinopolitanum episcopum, sed etiam ad Alexandrinum, et Antiochenum uenerabiles sacerdotes, qui hoc nobis concilium sub astipulatione litterarum suarum dirigant, ut omnis postmodum ambiguitas auferatur, quia nos ita, ut frater Faustinus attulit, minime inuenimus ista, nos tamen paulisper seruaturos, ut antea dixi, donec integra exemplaria ueniant, profitemur. Petendus est autem litteris nostris etiam uenerabilis Ecclesie Romane episcopus Bonifacius, ut ipse quoque dignetur ad memoratas Ecclesias aliquos mittere, qui eadem exemplaria debeant secundum eius scripta perferre,  nunc autem memorati Niceni concilii qualia exemplaria habemus, his gestis sociamus.

Faustinus episcopus, legatus Ecclesie Romane, dixit: Nec uestra sanctitas preiudicat Ecclesie Romane, siue de hoc capitulo, siue de aliis, quia dicere dignatus est frater noster et cepiscopus Alypius, dubios esse canones: sed hec ipsa ad sanctum et beatissimum papam nostrum scribere dignemini, ut et ipse integros canones inquirens cum uestra sanctitate de omnibus constitutis tractare possit. Sufficit autem ut ipse beatissimus episcopus urbis Rome, sicut et uestra sanctitas apud se tractat, ita et ipse inquirat, ne contentio inter Ecclesias nasci uideatur, sed magis caritate fraterna deliberare possitis, ipso rescribente, quod melius obseruari debeat.

 Aurelius episcopus dixit: Preter ista, que deprompsimus actis, necesse est ut etiam nostre paruitatis litteris sancto fratri et consacerdoti nostro Bonifacio singula que tractamus plenissime intimemus. Ergo si omnibus placet prosecutio nostra, ore omnium condiscamus. Uniuersum concilium dixit: Placet.

Nouatus episcopus, legatus Mauritanie Sitifensis, dixit: Nunc meminimus hoc commonitorio etiam de presbyteris uel diaconibus contineri, qualiter audiri ab episcopis suis uel a finitimis debeant, quod in Niceno concilio minime legimus, unde hoc ipsum iubeat sanctitas uestra recitari.

Aurelius episcopus dixit: Recitetur ad locum etiam noc quod deposcitur. Daniel notarius recitauit. De appellationibus autem clericorum, id est minoris  loci, est ipsius synodi certa responsio, de qua re quid acturi sitis, credimus inserendum, quod taliter dictum est.

Osius episcopus dixit: Quid me adhuc mouet, reticere non debeo. Si episcopus quis forte iracundus  cito aut aspere commoueatur aduersus presbyterum, siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem: habeat potestatem eiectus, ut finitimos interpellet, ut causa eius audiatur, et diligentius tractetur, quia non oportet negare ei audientiam roganti. Et ille episcopus, qui aut iuste aut iniuste eum reiecit, patienter accipiat, ut negotium discutiatur, ut aut probetur eius, aut emendetur sententia, etc.

 Cumque recitarentur, Augustinus episcopus Ecclesie Hipponensis prouincie Numidie dixit: Et hoc nos seruaturos profitemur, salua diligentiore inquisitione concilii Niceni. Aurelius episcopus dixit: Si hoc etiam omnium uestre caritati placet, responsione firmate. Uniuersum concilium dixit: Omnia que in Niceno concilio statuta sunt nobis omnibus placent. Iocundus, episcopus Ecclesie Suffitule, legatus prouincie Byzacene dixit: Quod statutum est in Niceno concilio, uiolari a quoquam nullatenus potest.

Faustinus episcopus, legatus Ecclesie Romane, dixit: Adhuc secundum professionem sanctitatis uestre, tam sancti Alypii, quam etiam fratris nostri Iocundi, aliqua infirmari credo, aliqua firmari, quod non debeat, cum iam in dubium ipsi canones uenerint.  Ergo, ut placet et nobis, et beatitudini uestre, ad sanctum et uenerabilem Ecclesie Romane episcopum uestra sanctitas referre dignetur, ut et ipse, quod sanctus Augustinus statuere dignatus est, deliberare possit, utrumnam et hoc concedendum sit, an reticendum, hoc est, de appellatione inferioris gradus. Si ergo adhuc in dubium uenit, et de hoc capitulo iustum est ut beatissime sedis episcopus informari debeat, si tamen approbatis canonibus hoc inueniri possit. Aurelius episcopus dixit: Etiam que dudum uestre caritati intimauimus, nunc patimini exemplaria statutorum Niceni concilii, sed et que hic salubriter a nostris decessoribus, secundum eiusdem concilii formam, uel que nunc a nobis ordinata sunt,  recitari, et gestis inseri. Omne concilium dixit: Exemplaria fidei, et statuta Nicene synodi, que ad nostrum concilium per beate recordationis olim predecessorem tue sanctitatis, qui interfuit, Cecilianum episcopum allata sunt, sed et que Patres ea exempla sequentes hic constituerunt, uel nunc communi tractatu statuimus, his gestis ecclesiasticis inserta manebunt, ita ut, quemadmodum superius dictum est, uenerabilibus uiris Antiochene, et Alexandrine, sed et Constantinopolitane Ecclesiarum episcopis scribere uestra beatitudo dignetur, ut exemplaria uerissima concilii Niceni sub astipulatione litterarum suarum dirigant, quo, declarata ueritate, ea capitula que in commonitorio presens frater et cepiscopus noster Faustinus, sed et compresbyteri Philippus et  Asellus secum attulerunt, aut ibidem reperta, a nobis firmabuntur; aut si non inueniantur, collecta synodo, de hoc in sequenti tractabimus. Daniel notarius Niceni concilii professionem fidei uel eius statuta recitauit in concilio Africano.



Professio fidei Niceni concilii.

Credimus in unum Deum, Patrem omnipotentem, uisibilium et inuisibilium factorem, et in unum Dominum Iesum Christum, Filium Dei, natum de Patre unigenitum, hoc est de substantia Patris, Deum de Deo, lumen de lumine, Deum uerum de Deo uero, natum, non factum, unius substantie cum Patre, quod Greci dicunt omousion, per quem omnia facta sunt, siue que in celo, siue que in terra. Qui propter nos homines, et propter nostram salutem descendit, et  incarnatus est, homo factus, passus est, et resurrexit tertia die, ascendit in celos, sedet ad dexteram Patris, unde uenturus est iudicare uiuos et mortuos, et in Spiritum sanctum. Eos autem qui dicunt, Erat quando non erat, et priusquam nasceretur non erat, et quia ex nullis exstantibus factus est, uel ex alia substantia, dicentes mutabilem, et conuertibilem Filium Dei, hos anathematizat catholica et apostolica Ecclesia.

Statuta quoque Niceni concilii in uiginti capitulis similiter recitata sunt, sicut in superioribus inueniuntur ascripta. Deinde que in conciliis Africanis promulgata sunt, actis presentibus inserta noscuntur.



Ut que in Niceno concilio statuta sunt omnimodo conseruentur.

 I. Aurelius episcopus dixit: Hec ita apud nos habentur exemplaria statutorum que tunc Patres nostri de concilio Niceno secum detulerunt, cuius formam seruantes, hec que sequentur constituta, firmata a nobis custodientur.



De Trinitate predicanda.

II. Uniuersum concilium dixit: Deo propitio, pari professione, fides ecclesiastica, que per nos traditur in hoc cetu glorioso, primitus confitenda est, tunc demum ordo ecclesiasticus singulorum, et consensu omnium asseruandus. Ad corroborandas autem fratrum et cepiscoporum nostrorum nuper promotorum mentes, ea proponenda sunt, que a patribus certa dispositione accepimus, ut Trinitatis, quam  nostris sensibus consecratam retinemus, Patris, et Filii, et Spiritus sancti unitatem, que nullam noscitur habere differentiam, sicuti dicimus, ita Dei populos instruamus. Item ab uniuersis episcopis nuper promotis dictum est: Plane sic accepimus, sic tenemus, sic docemus fidem euangelicam cum uestra doctrina sequentes.



De continentia.

III. Aurelius episcopus dixit: Cum in preterito concilio de continentia, et castitatis moderamine tractaretur, gradus isti tres, qui constrictione quadam castitatis per consecrationes annexi sunt, episcopos, inquam, presbyteros, et diaconos, ita placuit, ut condecet sacros antistites, ac Dei sacerdotes, nec non et leuitas, uel qui sacramentis diuinis inseruiunt,  continentes esse in omnibus, quo possint simpliciter, quod a Domino postulant, impetrare, ut quod apostoli docuerunt, et ipsa seruauit antiquitas, nos quoque custodiamus.



De diuersis ordinibus ab uxoribus abstinendis.

Iu. Faustinus episcopus Ecclesie Potentine, prouincie Piceni, legatus Romane Ecclesie, dixit: Placet ut episcopus, presbyter, et diaconus, uel qui sacramenta contrectant, pudicitie custodes, ab uxoribus se abstineant. Ab uniuersis episcopis dictum est: Placet, ut in omnibus pudicitia custodiatur, qui altari inseruiunt.



De auaritia.

u. Aurelius episcopus dixit: Auaritie cupiditas, quam rerum omnium malarum matrem esse, nemo  qui dubitet, proinde inhibenda est, ne quis alienos fines usurpet, aut per premium terminos Patrum statutos transcendat, nec omnino cuiquam clericorum liceat de qualibet re fenus accipere. Quanquam nouelle suggestiones, que uel obscure sunt, uel sub genere latent, inspecte a nobis, formam accipient, ceterum de quibus apertissime diuina Scriptura sanxit, non est ferenda sententia, sed potius exsequenda. Proinde quod in laicis reprehenditur, id multo magis debet in clericis predamnari. Uniuersum concilium dixit: Nemo contra Prophetas, nemo contra Euangelia facit sine periculo.



Ut chrisma a presbyteris non fiat.

uI. Fortunatus episcopus dixit: In preteritis conciliis statutum meminimus esse, ut chrisma, uel reconciliatio  penitentium, nec non et puellarum consecratio a presbyteris non fiant: si quis autem emerserit hoc faciens, quid de eo statuendum sit? Aurelius episcopus dixit: Audiuit dignatio uestra suggestionem fratris et cepiscopi nostri Fortunati; quid ad hec dicitis? Ab uniuersis episcopis dictum est: Chrisme confectio, et puellarum consecratio, a presbyteris non fiat, uel reconciliare quemquam in publica missa presbytero non licere, hoc omnibus placet.



De his qui in periculo positi reconciliantur.

uII. Aurelius episcopus dixit: Si quisquam in periculo fuerit constitutus, et se reconciliare diuinis altaribus petierit, si episcopus absens fuerit, debet utique presbyter consulere episcopum, et sic periclitantem  eius precepto reconciliare, quam rem debemus salubri consilio roborare. Ab uniuersis episcopis dictum est: Placet quod sanctitas uestra necessario nos instruere dignata est.



De his qui in accusationem maioris natu ueniunt; et ut episcopum nulli criminoso liceat accusare.

uIII. Numidius episcopus Maxulitanus dixit: Preterea sunt quamplurimi non bone conuersationis, qui existimant maiores natu, uel episcopos, passim uageque in accusationem pulsandos; debent tam facile admitti, necne? Aurelius episcopus dixit: Placet igitur caritati uestre ut is qui aliquibus sceleribus irretitus est uocem aduersus maiorem natu non habeat accusandi. Ab uniuersis episcopis dictum est: Si criminosus est, non admittatur, placet.



De his qui merito facinorum suorum ab Ecclesie congregatione pelluntur.


IX. Augustinus episcopus, legatus prouincie Numidie, dixit: Hoc statuere dignemini, ut si qui forte merito facinorum suorum ab Ecclesia pulsi sunt, et siue ab aliquo episcopo, uel presbytero fuerint in communione suscepti, etiam ipse pari cum eis crimine teneatur obnoxius, refugientes sui episcopi regulare iudicium. Ab uniuersis episcopis dictum est: Omnibus placet.



De presbyteris qui a propriis corripiuntur episcopis.

X. Alypius episcopus, legatus prouincie Numidie dixit: Nec illud pretermittendum est, ut si quis forte presbyter ab episcopo suo correptus, tumore, uel superbia  inflatus putauerit separatim sacrificia Deo offerenda, uel aliud erigendum altare, contra ecclesiasticam fidem, uel disciplinam, crediderit, non exeat impunitus. ualentinus prime sedis prouincie Numidie dixit: Necessario discipline ecclesiastice et fidei congrua sunt, que frater noster Alypius prosecutus est; proinde quid uideatur uestre dilectioni, edicite.



Si quis presbyter contra episcopum suum inflatus schisma fecerit, anathema sit.

XI. Ab uniuersis episcopis dictum est: Si quis presbyter a preposito suo correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari: quod nisi fecerit, sed superbia  inflatus secernendum se ab episcopi sui communione  duxerit, ac separatim, cum aliquibus schisma faciens, sacrificium Deo obtulerit, anathema habeatur, et locum amittat; ac si querimoniam iustam aduersus episcopum non habuerit, inquirendum erit.



Si quis episcopus absque tempore synodi in crimine detentus fuerit, a 12 episcopis audiatur.

XII. Felix episcopus dixit: Suggero, secundum statuta ueterum conciliorum, ut si quis episcopus  in reatum aliquem incurrerit, et fuerit ei nimia necessitas non posse plurimos congregare, ne in crimine remaneat, a 12 episcopis audiatur, et presbyter a sex episcopis cum proprio suo episcopo audiatur, et diaconus a tribus.



Ut non liceat episcopum nisi a plurimis ordinari; sed si necessitas fuerit, uel a tribus ordinetur episcopis.

 XIII. Aurelius episcopus dixit: Quid ad hec dicit sanctitas uestra? Ab uniuersis episcopis dictum est: A nobis ueterum statuta debere seruari, sicuti et inconsulto primate cuiuslibet prouincie, tam facile non presumant multi congregati episcopi episcopum ordinare: nisi [F. quod si] necessitas fuerit, tres episcopi, in quocunque loco sint, eius precepto ordinare debebunt episcopum; et si quis contra suam professionem, uel subscriptionem uenerit in aliquo, ipse se honore priuabit.



Ut de Tripoli unus episcopus in legationem ueniat, et ut presbyter ibidem a quinque episcopis audiatur.

XIu. Item placuit de Tripoli, propter inopiam prouincie unus episcopus in legationem ueniat, et  ut ibi presbyter a quinque audiatur episcopis, et diaconus a tribus, ut superius memoratum est, proprio episcopo residente.



De diuersis ordinibus Ecclesie seruientibus: ut si quis causam criminis incurrerit, et abiecerit iudicium ecclesiasticum, debeat periclitari; et ut filii sacerdotum spectacula secularia non adeant.

Xu. Item placuit ut quisquis episcoporum, presbyterorum, et diaconorum, seu clericorum, cum in Ecclesia ei fuerit crimen institutum, uel ciuilis causa fuerit commota, si, relicto ecclesiastico iudicio, publicis iudiciis purgari uoluerit, etiamsi pro ipso fuerit prolata sententia, locum suum amittat, et hoc in criminali; in ciuili uero perdat quod euicit, si locum suum obtinere maluerit. Hoc etiam placuit, ut a quibuscunque iudicibus ecclesiasticis ad alios iudices  ecclesiasticos, ubi est maior auctoritas, fuerit prouocatum, non eis obsit quorum fuerit soluta sententia, si conuinci non potuerint, uel inimico animo iudicasse, uel aliqua cupiditate aut gratia deprauati. Sane si ex consensu partium electi fuerint iudices, etiam a pauciori numero, quam constitutum est, non liceat prouocari. Et ut filii sacerdotum spectacula secularia non exhibeant, sed nec spectent, licet hoc semper Christianis omnibus indictum sit, et ubi blasphemie sunt, non accedant.



Ut nullus episcopus, presbyter, et diaconus conductor existat; et ut lectores uxores accipiant; et clerici abstineant ab usuris; et quo tempore uel ipsi, uel uirgines consecrentur.

XuI. Item placuit ut episcopi, presbyteri et diaconi,  non sint conductores, aut procuratores, neque ullo turpi negotio, et inhonesto uictum querant, quia respicere debent scriptum esse: »Nullus militans Deo implicat se negotiis secularibus.« Item placuit ut lectores, cum ad annos pubertatis peruenerint, cogantur aut uxores ducere, aut continentiam profiteri. Item placuit ut clericus, si commodauerit pecuniam, pecuniam accipiat; si speciem, eamdem speciem, quantam dederit, accipiat; et ut ante uiginti quinque annos etatis nec diaconi ordinentur, nec uirgines consecrentur; et ut lectores populum non salutent.



Ut unaqueque prouincia, propter longinquitatem, primatem habeat proprium.

XuII. Placuit ut Mauritania Sitifensis, ut postulauit, primatem prouincie Numidie, ex cuius cetu  separatur, ut suum habeat primatem, quem, consentientibus omnibus primatibus prouinciarum Africanarum, uel omnibus episcopis, propter longinquitatem habere permissa est.



Si quis clericus ordinatur, moneri debet constituta seruare; et ut corporibus defunctorum eucaristia non detur, nec baptisma; et ut per singulos annos per omnes prouincias ad concilium metropolitani conueniatur.

XuIII. Item placuit ut ordinatis episcopis uel clericis, prius ab ordinatoribus suis placita conciliorum auribus eorum inculcentur, ne se aliquid contra statuta concilii fecisse peniteant. Item placuit ut corporibus defunctorum eucaristia non detur;  scriptum est enim: »Accipite, et edite,« cadauera autem nec accipere possunt, nec edere; et ne iam mortuos homines baptizari faciat presbyterorum ignauia: pro qua re confirmandum est in hac sancta synodo ut, secundum Nicena statuta, propter causas ecclesiasticas, que ad perniciem plebium sepe ueterascunt, singulis quibusque annis concilium conuocetur, ad quod omnes prouincie, que primas sedes habent, de conciliis suis binos, aut quantos delegerint, episcopos legatos mittant, ut congregato conuentu plena possit esse auctoritas.



Ut si quis episcopus accusatur, ad primatem ipsius prouincie causa deferatur.

XIX. Aurelius episcopus dixit: Quisquis episcoporum accusatur, ad primates prouincie ipsius causam  deferat accusator; nec a communione suspendatur, cui crimen intenditur, nisi ad causam suam dicendam electorum iudicum, die statuta, litteris euocatus, minime occurrerit, hoc est infra spatium mensis, ex ea die, qua eum litteras accepisse constiterit: quod si aliquas ueras necessitatis causas probauerit, quibus eum occurrere non potuisse manifestum sit, cause dicende intra alterum mensem integram habeat facultatem; uerum tam diu post mensem secundum non communicet, donec purgetur. Si autem ad concilium uniuersale anniuersarium occurrere noluerit, ut uel ibi causa eius terminetur, ipse in se damnationis sententiam dixisse iudicetur, tempore sane quo non communicati nec in sua Ecclesia, uel parochia communicet. Accusator autem eius, si nunquam  diebus cause dicende defuerit, a communione non remoueatur; si uero aliquando defuerit, subtrahens se, restituto in communione episcopo, ipse remoueatur a communione accusator: ita tamen, ut nec ipsi adimatur facultas cause peragende, si se ad diem occurrere non uoluisse [* 1Kb] sed non potuisse probauerit. Illud uero, ut cum agere ceperit in episcoporum iudicio, si fuerit accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere uoluerit.



De presbyteris, uel clericis accusatis.

XX. Si autem presbyteri, uel diaconi fuerint accusati, adiuncto sibi ex uicinis locis cum proprio episcopo legitimo numero collegarum quos ab eodem accusati petierint: id est una secum in presbyteri  nomine sex, in diaconi tres ipsorum causam discutiant, eadem dierum, et dilationum, et a communione remotionum, et discussion [** 1Kb] personarum, inter accusatores et eos qui accusantur, forma seruata. Reliquorum autem clericorum causas, etiam solus episcopus loci agnoscat, et finiat.



Ut filii clericorum in matrimonio non iungantur hereticis.

XXI. Iterum placuit ut filii clericorum gentilibus, uel hereticis matrimonio non iungantur.



Ut episcopi uel clerici in eos qui non sunt catholici nichil conferant.

XXII. Et ut in eos qui catholici Christiani non  sunt, etiamsi consanguinei fuerint, per donationes rerum suarum, episcopi uel clerici nichil conferant.



Ut episcopi trans mare non proficiscantur.

XXIII. Item ut episcopi trans mare non proficiscantur, nisi consulto prime sedis episcopo sue cuiusque prouincie, ut ab eo precipue possint sumere formatam uel commendationem.



Ut preter Scripturas canonicas nichil in Ecclesia legatur.

XXIu. Item ut preter Scripturas canonicas nichil in Ecclesia legatur sub nomine diuinarum Scripturarum. Sunt autem canonice Scripture, id est Genesis, Exodus, Leuiticus, Numeri, Deuteronomium, Iesu Naue, Iudicum, Ruth, Regum libri 4, Paralipomenon libri 2, Iob, Psalterium, Salomonis libri 5, libri 12 Prophetarum,  Isaias, Ieremias, Ezechiel, Daniel, Thobias, Iudith, Esther, Esdre libri 2, Machabeorum libri 2; Noui Testamenti: Euangeliorum libri 4, Actuum apostolorum liber unus, Epistole Pauli 14, Petri apostoli 2, Ioannis apostoli 3, Iacobi apostoli una, Iude apostoli una, Apocalypsis Ioannis liber unus. Hoc etiam fratri et consacerdoti nostro Bonifacio, uel aliis earum partium episcopis pro confirmando isto canone innotescat, quia a Patribus ista accepimus in Ecclesia legenda.



De episcopis, uel sequentibus ordinibus, qui sacrosancta mysteria contrectant, placuit ab uxoribus contineri.

XXu. Aurelius episcopus dixit: Addimus, fratres karissimi, preterea, cum de quorumdam clericorum,  quamuis lectorum, erga uxores proprias incontinentia referretur, placuit, quod et in diuersis conciliis firmatum est, ut subdiaconi, qui sacra mysteria contrectant, et diaconi, presbyteri, sed et episcopi, secundum propria statuta, etiam ab uxoribus se contineant, ut tanquam non habentes uideantur esse: quod nisi fecerint, ab ecclesiastico remoueantur officio. Ceteros autem clericos ad hoc non cogi, nisi maturiori etate. Ab uniuerso concilio dictum est: Que uestra sanctitas est iuste moderata et sancta, et Deo placita sunt, confirmamus.



Ut res Ecclesie nemo distrahat.

XXuI. Item placuit ut rem Ecclesie nemo uendat: quod si redditus non habet, et aliqua nimia necessitas  cogit, hanc insinuandam esse primati prouincie ipsius, ut cum statuto numero episcoporum utrum faciendum sit arbitretur. Quod si tanta urget necessitas Ecclesie, ut non possit ante consulere, saltem uicinos testes conuocet episcopos, curans ad concilium omnes referre sue Ecclesie necessitates: quod si non fecerit, reus Deo, et concilio uenditor, honore amisso, teneatur.



Presbyteri et diaconi in grauiore culpa conuicti manus impositionem, tanquam laici, nequaquam suscipiant.

XXuII. Item confirmatum est ut si quando presbyteri uel diaconi in aliqua grauiori culpa conuicti fuerint, qua eos a ministerio necesse sit remoueri, non eis manus, tanquam penitentibus, uel tanquam  fidelibus laicis, imponatur; neque permittendum, ut rebaptizati ad clericatus gradum promoueantur.



Presbyteri diaconi, uel clerici, qui causa sua ad transmarina putauerint appellandum, in communionem minime suscipiantur.

XXuIII. Item placuit ut presbyteri, diaconi, uel ceteri inferiores clerici, in causis quas habuerint, si de iudiciis episcoporum suorum questi fuerint, uicini episcopi eos cum consensu sui episcopi audiant, et inter eos definiant adhibiti ab eis episcopi: quod si et ab eis prouocandum putauerint, non prouocent ad transmarina iudicia, sed ad primates suarum prouinciarum, sicut et de episcopis sepe constitutum est. Ad transmarina autem qui putauerit appellandum, a nullo intra Africam ad communionem  suscipiatur.



Si quis excommunicatus ante audientiam communicare presumpserit, ipse in se damnationem protulit.

XXIX. Item placuit uniuerso concilio ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue, ante audientiam, communionem presumpserit, ipse in se damnationis iudicetur protulisse sententiam.



De accusato, uel accusatore.

XXX. Item placuit ut accusatus uel accusator in eo loco unde est ille qui accusatur, si metuit aliquam uim temerarie multitudinis, locum sibi eligat proximum, quo non sit difficile testes perducere, ubi causa finiatur.



Si qui clerici ab episcopis suis promoti contempserint, nec illic maneant unde recedere noluerunt.


XXXI. Item placuit ut quicunque clerici, uel diaconi pro necessitatibus Ecclesiarum non obtemperauerint episcopis suis, uolentibus eos ad honorem ampliorem in sua Ecclesia promouere, nec illic ministrent in gradu suo unde recedere noluerunt.



Si quis clericorum pauper promotus in ordine, postea habuerit aliquid, Ecclesie potestati subiaceat.

XXXII. Item placuit ut episcopi, presbyteri, diaconi, uel quicunque clerici, qui nichil habentes ordinantur, et tempore episcopatus uel clericatus sui agros, uel quecunque predia, nomine suo comparant, tanquam rerum dominicarum inuasionis crimine  teneantur, nisi admoniti in Ecclesiam eadem ipsa contulerint. Si autem ipsis proprie aliquid liberalitate alicuius uel successione cognationis obuenerit, faciant inde quod eorum proposito congruit: quod si a suo proposito retrorsum exorbitauerint, honore ecclesiastico indigni, tanquam reprobi, iudicentur.



Ut presbyteri rem Ecclesie in qua sunt constituti non uendant, et nulli episcopo liceat rem tituli matricis Ecclesie usurpare.

XXXIII. Item placuit ut presbyteri non uendant rem Ecclesie ubi sunt constituti, nescientibus episcopis suis, quomodo et episcopis non licet uendere predia Ecclesie, ignorante concilio, uel presbyteris suis. Non habente [F. habenti] ergo necessitatem,  nec episcopo liceat matricis Ecclesie, nec presbytero rem tituli sui usurpare.

Recitata sunt etiam in ista synodo diuersa concilia uniuerse prouincie Africe, transactis temporibus Aurelii Carthaginensis episcopi celebrata.



De concilio quod Hippone Regio factum est.

Gloriosissimo imperatore Theodosio Augusto III, et Abundantio u. c., uIII idus Octobris, Hippone Regio, in secretario basilice pacis, et cetera. Gesta huius concilii ideo descripta non sunt, quia ea, que ibi statuta sunt in superioribus probantur inserta.



De concilio Carthaginensi, ubi legati episcopi proconsulares ad concilium Adrumetinum destinantur.

Gloriosissimis imperatoribus Arcadio III et Honorio II Augg. conss., uI cal. Iulias, Carthagine. In  hoc concilio legati delecti sunt episcopi proconsulares ad concilium Adrumetinum.



De consilio Carthaginensi, ubi multa sunt constituta.

Cesario et Attico uu. cc. conss., quinto cal. Septembris, Carthagine in secretario basilice restitute, cum Aurelius episcopus una cum episcopis consedisset, astantibus etiam diaconibus, aduenientibus quoque uictore sene Puppianense, Tuto Migirpense, Euangelo Assuritano.



Allocutio ad episcopos Aurelii Carthaginensis episcopi.

Aurelius episcopus dixit: Post diem prestitutam concilii consedimus, ut recordamini, fratres beatissimi, et arbitrabamur omnium prouinciarum per Africam legationes conuenisse ad diem, ut dixi, prestitutam  nostri tractatus; sed cum sacerdotum nostrorum epistola Byzacenorum fuisset recitata, uel quid mecum iidem qui tempus et diem concilii preuenerant, tractassent, uestre caritati legeretur, lecta est etiam a fratribus Honorato et Urbano, qui nobiscum hodie concilium participantur, legatio Sitifensis prouincie destinata. Frater etiam Reginus Ecclesie uegei Selitane litteras [* 1Kb] ad paruitatem meam datas Crescentiani prime sedis, ut ipse insinuat, Numidiarum, et Aurelii, cepiscoporum nostrorum, in quibus scriptis uestra mecum caritas recognoscit promisisse eosdem, quod aut ipsi dignarentur uenire, aut ad hoc concilium fuissent ex more destinaturi legatos: sed hoc quia minime factum uidetur, diu se detineri de longinquo uenientes legati Mauritanie Sitifensis  non posse testantur; et ideo, fratres, si uestre caritati uidetur, littere fratrum nostrorum Byzacenorum, sed et breuiarium, quod eidem epistole adiunxerunt, ad hunc celum corrogatum legantur, ut si qua forte illic mouere caritatis uestre animum possunt, in eodem breuiario que diligentius fuerint animaduersa, in melius reformentur. Hoc enim frater et cepiscopus noster prime sedis, uir perspectus merito sue grauitatis atque prudentie, Mizonius scribens ad meam paruitatem postulauit. Si ergo placet, que tractata sunt legantur, et singula a uestra caritate considerentur.



Quod nichil de Hipponensi concilio sit emendandum.

XXXIu. Epigonius episcopus dixit: In hoc breuiario,  quod decerptum est de concilio Hipponensi, nichil arbitramur esse emendandum, uel assuendum, nisi ut dies sancte Pasche tempore concilii innotescat.



Ut episcopi, uel clerici, non facile filios suos emancipent.

XXXu. Ut episcopi, uel clerici, filios suos a sua potestate per emancipationem exire non sinant, nisi de moribus eorum fuerint, et de etate securi, ut possint ad eos iam propria pertinere peccata.



Ut episcopi, uel clerici, non ordinentur, nisi omnes suos fecerint Christianos.

XXXuI. Ut episcopi, et presbyteri, et diaconi non ordinentur, priusquam omnes, qui sunt in domo eorum, Christianos catholicos fecerint.



Quod preter panem, et merum mixtum aqua, nichil in sacramentis offerri debeat.


XXXuII. Ut in sacramentis corporis et sanguinis Domini nichil amplius offeratur, quam quod ipse Dominus tradidit, hoc est panis, et uinum aqua mixtum: primitie uero, seu mel, et lac, quod uno die solemnissimo in infantum mysterio solet offerri, quamuis in altari offerantur, suam tamen habeant propriam benedictionem, ut a sacramento dominico corporis et sanguinis distinguantur, nec amplius in primitiis offeratur quam de uuis et frumentis.



Ut clerici, uel continentes, ad uirgines, uel uiduas, non accedant.

XXXuIII. Clerici, uel continentes, ad uiduas, uel uirgines, nisi ex iussu uel permissu episcoporum  aut presbyterorum non accedant: et hoc non soli faciant, sed cum conclericis, uel cum his cum quibus episcopus aut presbyter iusserit, nec ipsi episcopi et presbyteri soli habeant accessum ad huiusmodi feminas, sed ubi aut clerici presentes sunt, aut graues aliqui Christiani.



Ut princeps sacerdotum non appelletur episcopus.

XXXIX. Ut prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus.



Ut clerici tabernas, nisi in peregrinis, non ingrediantur.

XL. Ut clerici, edendi uel bibendi causa, tabernas non ingrediantur, nisi peregrinationis necessitate  compulsi.



Ut a ieiunis Deo sacrificia celebrentur.

XLI. Ut sacramenta altaris non nisi a ieiunis hominibus celebrentur, excepto uno die anniuersario, quo cena Domini celebratur; nam si aliquorum pomeridiano tempore defunctorum, siue episcoporum, siue ceterorum commendatio facienda est, solis orationibus fiat, si illi qui faciunt iam pransi inueniuntur.



Ut in ecclesiis conuiuia minime celebrentur.

XLII. Ut nulli episcopi, uel clerici in ecclesia conueniantur, nisi forte transeuntes hospitiorum necessitate illic reficiant; populi etiam ab huiusmodi conuiuiis, quantum fieri potest, prohibeantur.



De penitentibus.


XLIII. Ut penitentibus, secundum differentiam peccatorum, episcopi arbitrio penitentie tempora decernantur, et ut presbyter inconsulto episcopo non reconciliet penitentem, nisi absentie episcopi necessitate cogente. Cuiuscunque autem penitentis publicum et uulgatissimum crimen est, quod uniuersam Ecclesiam commouerit, ante absidem manus ei imponatur.



De uirginibus.

XLIu. Ut uirgines sacre, cum parentibus, a quibus custodiebantur, priuate fuerint, episcopi uel presbyteri, ubi episcopus absens est, prouidentia, grauioribus feminis commendentur, aut simul habitantes inuicem se custodiant, ne passim uagando  Ecclesie ledant existimationem.



De egrotantibus qui pro se respondere non possunt.

XLu. Ut egrotantes qui pro se respondere non possunt, cum uoluntatis eorum testimonium sui periculo proprio dixerint, baptizentur. Ut scenicis, atque histrionibus, ceterisque huiusmodi personis, uel apostaticis conuersis uel reuersis ad Deum, gratia uel reconciliatio non negetur.



De passionibus martyrum.

XLuI. Liceat etiam legi passiones martyrum, cum anniuersarii dies eorum celebrantur.



De paruulis qui apud Donatistas baptizati sunt.

XLuII. De Donatistis placuit ut consulamus fratres et consacerdotes nostros Siricium et Simplicianum de  solis infantibus qui baptizantur penes eosdem, ne quod suo non fecerunt iudicio, cum ad Ecclesiam Dei salubri proposito fuerint conuersi, parentum illos error impediat ne promoueantur sacri altaris ministri.

Quibus insertis, Honoratus et Urbanus episcopi, legati prouincie Mauritanie Sitifensis, dixerunt: Iam dudum, cum apud sanctitatem uestram allegaremus scripta, dilati sumus ea contemplatione, quousque fratres nostri aduenire possent de Numidia legati; sed quia non parui dies sunt, quibus exspectati minime uenerunt, ultra pretermittere, que nobis mandata sunt a nostris cepiscopis non oportet; atque ideo, fratres, suggestionem nostram libenter admittite. De fide enim Niceni tractatus audiuimus; uerum est  de sacrificiis inhibendis post prandium, ut a ieiunis, sicut dignum est, offerantur, et tunc, et nunc firmatum est.



De rebaptizationibus et reordinationibus, uel translationibus episcoporum.

XLuIII. Illud autem suggerimus mandatum nobis, quod etiam in Capuensi plenaria synodo uidetur statutum, ut non liceat fieri rebaptizationes, reordinationes, uel translationes episcoporum. Nam Cresconius uilla-Rhegensis episcopus, plebe sua derelicta, Tubuniensem inuasit Ecclesiam, et usque hodie commonitus, secundum quod statutum fuerat, relinquere eamdem, quam inuaserat, plebem, contempsit. Aduersus istum que pronuntiata fuerant confirmata quidem audiuimus; sed petimus, secundum quod nobis mandatum  est, ut dignemini dare fiduciam quod, iam necessitate ipsa cogente, liberum nobis sit rectorem prouincie, secundum statuta gloriosissimorum principum, aduersus illum adire, ut qui miti admonitione sanctitatis uestre acquiescere noluit, et emendare illicitum, auctoritate iudiciaria protinus excludatur. Aurelius episcopus dixit: Seruata forma discipline, non estimabitur appetitus, si a uestra caritate modeste conuentus recedere detractauerit, cum fuerit, suo contemptu, et contumacia, faciente etiam auctoritate iudiciaria, conuentus. Honoratus et Urbanus episcopi dixerunt: Hoc ergo omnibus placet? Ab uniuersis episcopis dictum est: Iustum est, placet.



Quot episcopi ordinare episcopum debeant.

XLIX. Honoratus et Urbanus episcopi dixerunt:  Et illud nobis mandatum est, ut quia proxime fratres nostri Numidie duo episcopi ordinare presumpserunt pontificem, non nisi a duodecim censeatis celebrari episcoporum ordinationes. Aurelius episcopus dixit: Forma antiqua seruabitur, ut non minus quam tres sufficiant, qui fuerint destinati ad episcopum ordinandum. Propterea, quia in Tripoli forte, et in Arzuge interiacere uidentur barbare gentes; nam in Tripoli, ut asseritur, episcopi sunt quinque tantummodo, et possunt forte de ipso numero uel duo necessitate aliqua occupari, difficile est enim ut de quolibet numero omnes possint occurrere; nunquid debet hoc ipsum impedimento esse ecclesiastice utilitati? Nam et in hac Ecclesia, ad quam dignata est uestra sanctitas conuenire, crebro ac pene per  diem dominicam ordinandos habemus; nunquidnam frequenter duodecim potero, uel decem, uel non multo minus aduocare episcopos? sed facile est mihi duos adiungere mee paruitati uicinos. Quapropter cernit mecum caritas uestra hoc ipsum obseruari non posse.



Quot addi debeant episcopi numero ordinatorum, si de ordinando episcopo fuerit contradictum.

L. Sed illud est statuendum, ut quando ad eligendum episcopum conuenerimus, si qua contradictio fuerit oborta, quia talia tractata sunt apud nos, non presumant ad purgandum eum qui ordinandus est tres iam, sed postuletur ad numerum supradictorum unus uel duo, et in eadem plebe cui ordinandus est discutiantur primo persone contradicentium. Postremo  etiam illa que obiiciuntur pertractentur; et cum purgatus fuerit in conspectu publico, ita demum ordinetur. Si hoc cum uestre sanctitatis animo concordat, roboretur uestre dignationis responsione. Ab uniuersis episcopis dictum est: Satis placet.



Ut de Ecclesia Carthaginis dies Pasche nuntietur.

LI. Honoratus et Urbanus episcopi dixerunt: Quoniam de commonitorio nostro omnia tractata noscuntur, addimus etiam de die Pasche nobis esse mandatum, ut de Ecclesia semper Carthaginensi, sicuti assolet, instruamur, et non sub angusto temporis spatio. Aurelius episcopus dixit: Si sanctitati uestre uidetur, quoniam nos spopondisse iam dudum meminimus, ut singulis quibusque annis ad tractandum conueniamus,  et cum uenerimus in unum, tunc diuulgabitur sanctus Pasche dies per legatos qui adfuerint concilio. Honoratus et Urbanus episcopi dixerunt: Nunc de presenti cetu petimus, ut litteris prouinciam nostram de hac die informare dignemini. Aurelius episcopus dixit: Ita fiat necesse est.



De uisitandis prouinciis.

LII. Honoratus et Urbanus episcopi dixerunt: Et illud nobis uerbo mandatum est, ut quia constitutum est in concilio Hipponensi singulas debere prouincias tempore concilii uisitandas esse, dignemini etiam, quod hoc anno secundum ordinem distulistis, uel alio anno Mauritaniam prouinciam uisitare. Aurelius episcopus dixit: Tunc de prouincia Mauritania, propterea quod in finibus Africe posita sit, nichil  statuimus, siquidem uicine sunt barbarico; sed prestet Deus ut, ex abundanti non pollicentes, uenire possimus ad uestram prouinciam. Cogitare enim debetis, fratres, quia hoc sibi, et Tripolitani, et Arzugitani fratres poterant exigere, si ratio pateretur.



Ut dieceses, nisi ex consensu episcopi proprii, episcopum non accipiant.

LIII. Epigonius episcopus dixit: Multis conciliis hoc statutum a cetu sacerdotali est, ut plebes que in diecesibus ab episcopis retinentur, que episcopos nunquam habuerunt, non nisi cum uoluntate eius episcopi, a quo tenentur, proprios accipiant rectores, id est, episcopos. At uero quia nonnulli, dominatu quodam adepto, communionem fratrum  abhorrent, uel certe, cum deprauati fuerint, quasi in quadam arce tyrannica sibi dominatum uindicant, quod plerique tumidi, atque stolidi, aduersum episcopum suas ceruices erigunt presbyteri, uel conuiuiis sibi concinnantes plebem, uel certe persuasu maligno, ut illicito fauore eosdem uelint sibi collocare rectores; quod quidem insigne mentis tue tenemus uotum, frater religiose Aureli, qui hec sepe oppressisti, non curando tales petitores; sed propter eorum malos cogitatus, et praue concinnata consilia hoc dico, non debere rectorem accipere eam plebem, que in diecesi semper subiacuit, nec unquam proprium episcopum habuit. Quapropter si uniuerso sanctissimo cetui placet hoc, quod prosecutus sum, confirmetur. Aurelius episcopus dixit: Fratris et consacerdotis nostri prosecutioni non obsisto: sed hoc  me et fecisse et facturum esse profiteor circa eos sane, qui fuerint concordes, non solum circa Ecclesiam Carthaginensem, sed circa omne sacerdotale consortium. Sunt enim plerique conspirantes cum plebibus propriis, quas decipiunt, ut dictum est, earum scalpentes aures, blandi ad seducendum, uitiose uite homines, uel certe inflati, et ab hoc consortio separati, qui putant proprie plebi incubandum, et nonnunquam conuenti ad concilium uenire detrectant, sua forte ne prodantur flagitia metuentes. Dico, si placet, circa hos non tantum dieceses non esse seruandas, uerum et de propria Ecclesia, que illis male fauerit, omnimodo adnitendum, ut etiam auctoritate publica reiiciantur, atque ab ipsis principalibus  cathedris remoueantur. Oportet enim, ut qui uniuersis fratribus, ac toto concilio inheserit, non solum suam integro iure, sed et dieceses possideat. At uero, qui sibimet putant plebes sufficere, fraterna dilectione contempta, non tantum dieceses amittant, sed, ut dixi, etiam propriis publica careant auctoritate, ut rebelles. Honoratus et Urbanus episcopi dixerunt: Summa prouisio sanctitatis tue cohesit mentibus singulorum, et puto, omnium responsione ea que prosequi dignatus es, roboranda. Uniuersi episcopi dixerunt: Placet, placet.



Ut alienus clericus minime suscipiatur ab alio.

LIu. Epigonius episcopus dixit: In multis conciliis hoc statutum est, etiam nunc hoc confirmatum est a uestra prudentia, beatissimi fratres, ut clericum  cum alienum nullus sibi preripiat episcopus preter eius arbitrium, cuius fuerit clericus. Dico autem Iulianum, qui ingratus est Dei beneficiis per meam paruitatem in se collatis, ita temerarium et audacem exstitisse, ut eum qui a me baptizatus est, cum esset puer egentissimus, mihi ab eodem commendatus, cumque multis annis a me aleretur atque incresceret, hunc, ut dixi, baptizatum esse in Ecclesia mea, per manum paruitatis mee constat: idem in diecesi Mappaliensi lector esse ceperat, imo annis ferme duobus legerat, nescio quo contemptu humilitatis mee, idem Iulianus eum arripuit, quem dicit quasi proprium ciuem sui loci uazaritani, me inconsulto usurpare, nam et diaconum illum ordinauit: hoc si liceat, pateat hec licentia nobis, beatissimi fratres,  si minus, tam impudens cohibeatur, ne se misceat communioni cuiusquam. Numidius episcopus dixit: Si non postulata neque consulta tua dignatione id uidetur fecisse Iulianus, iudicamus omnes inique factum, atque indigne. Quapropter nisi idem Iulianus correxerit errorem suum, et cum satisfactione eumdem clericum, quem fuerat ausus ordinare, reuocauerit tue plebi, contra statuta concilii faciens, contumacie sue separatus a nobis, excipiet iudicium. Epigonius episcopus dixit: Aetate pater, et ipsa promotione antiquissimus, uir laudabilis, frater et collega noster uictor uult hanc petitionem generalem omnibus effici.



Ut Carthaginensi episcopo unde uoluerit clericum liceat ordinare.

 Lu. Aurelius episcopus dixit: Sermonem meum admittite, fratres. Contingit nonnunquam, ut postulentur ab Ecclesiis, que prepositis egent, uel presbyteris, uel episcopis: et tamen memor statutorum id sequor, ut conueniam episcopum eius, atque ei inculcem, quod eius clericus a qualibet Ecclesia postuletur: sed forte in hodierno non reluctati sunt, et nequando contingat ut reluctentur, cum fuerint a me in hac causa postulati, quem scitis multarum Ecclesiarum, et ordinandorum curam sustinere. Iustum est ergo, ut quemlibet consacerdotum conueniam cum duobus e consortio nostro, uel tribus testibus. Sin uero indeuotus exstiterit, quid censet caritas uestra faciendum? Ego enim cunctarum Ecclesiarum, dignatione Dei, ut scitis, fratres, sollicitudinem sustineo.  Numidius episcopus dixit: Fuit semper hec licentia huic sedi, ut unde uellet, et de cuius nomine fuisset conuentus, pro desiderio cuiusque Ecclesie ordinare episcopum. Epigonius episcopus dixit: Bonitas sequestrat possibilitatem, minus enim presumis, frater, cum te bonum et clementem omnibus prebes; habes enim hoc in arbitrio, sed longe est ut satisfiat persone uniuscuiusque episcopi in prima tantummodo conuentione. Si autem quod licet huic sedi uindicandum sibi fuerit arbitratus, necesse habes tu omnes Ecclesias fulcire, unde tibi non potestatem damus, sed tue assignamus, ut liceat uoluntati tue, et semper tenere quem uoles, ut prepositos plebibus uel Ecclesiis non constituas, qui postulati fuerint, et unde uolueris. Posthumianus episcopus dixit:  Deinde, qui unum habuerit, nunquid debet illi unus presbyter auferri? Aurelius episcopus dixit: Sed episcopus unus esse potest, per quem dignatione diuina presbyteri multi constitui possint, unus autem episcopus difficile inuenitur constituendus. Quapropter si necessarium episcopatui quis habuerit presbyterum, et unum, ut dixisti, frater, habuerit, etiam ipsum ad promotionem dare debebit. Posthumianus episcopus dixit: Ergo si habet alius abundantes clericos, debet mihi alia plebs subuenire? Aurelius episcopus dixit: Sane, quando tu Ecclesie alteri subueneris, persuadebitur illi qui plures habet clericos, ut unum tibi ordinandum largiatur.



Ut episcopi qui in diecesibus fuerint ordinati diecesim sibi nullam uindicent.

 LuI. Honoratus et Urbanus episcopi dixerunt: Audiuimus constitutum ut dieceses non mereantur episcopos accipere, nisi consensu eius sub quo fuerant constitute: sed in prouincia nostra cum aliqui forte in diecesi, concedente eo episcopo, in cuius potestate fuerant constituti, ordinati sunt episcopi, etiam dieceses sibi uindicant, hoc et corrigi caritatis uestre iudicio, et inhiberi de cetero debet. Epigonius episcopus dixit: Singulis episcopis seruatum est quod decebat, ut ex massa diecesium nulla carperetur ut proprium episcopum habuisset, nisi ipse consensum adhibuisset concedendi. Sufficiat enim, si concesserit, ut eadem diecesis permissa, proprium tantum episcopum habeat, ceteras sibi non uindicent dieceses, quia exempta de fasce multarum  sola meruit honorem episcopatus suscipere. Aurelius episcopus dixit: Non dubito caritati uestre omnium placere eum qui in diecesi, concedente episcopo, qui matricem tenuit, solam eamdem retinere plebem in qua fuerat ordinatus. Quoniam igitur uniuersa arbitror fuisse tractata, si omnia cum animo uestro conuenerunt, sermone uestro cuncta roborate. Uniuersi episcopi dixerunt: Omnibus nobis hec placuerunt, et hec nostra subscriptione firmauimus, et subscripserunt. Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri episcopi subscripserunt.



In hoc concilio statutum est ut episcopi sine formata non nauigent.

Cesario et Attico uu. cc. conss., sexto cal. Iulias,  Carthagine, placuit, ut nullus episcoporum nauiget sine formata primatis. Gesta in authenticis, qui queret, inueniet.



De concilio isto legati ad imperatorem infra scripti diriguntur episcopi.

Post consulatum gloriosissimi imperatoris Honorii Augusti Iu et Eutychiani u. c., quinto cal. Maias, Carthagine, in secretario basilice restitute. In hoc concilio legationem susceperunt Epigonius et uincentius episcopi, ut pro confugientibus ad ecclesiam, quocunque reatu inuolutis, legem de gloriosissimis principibus mereantur, ne quis eos audeat abstrahere.



In hoc concilio legatio destinatur ad Romanum et Mediolanensem episcopos, de paruulis qui apud hereticos baptizati sunt, et ad imperatorem de idolorum reliquiis auferendis, et de aliis rebus quamplurimis.


Post consulatum Fl. Stiliconis u. c., XIu cal. Iulias, Carthagine, in secretario basilice restitute. Cum Aurelius episcopus una cum cepiscopis suis consedisset, astantibus diaconis, Aurelius episcopus dixit: Ecclesiarum Dei per Africam constitutarum necessitates mecum optime nouit caritas uestra, sanctissimi fratres, et quoniam prestitit Dominus, ut ex aliqua parte sancti cetus uestri esset congregata presentia, uidetur mihi ut has easdem necessitates, quas pro sollicitudine nostra indagare potuimus, in medium proferamus, quas cum approbauerit uestra sinceritas, sit consequens, eligendum esse unum a nostro numero consacerdotem, qui auxiliante  Domino, et orationibus uestris, et has ipsas necessitates suscipere possit, et gnauiter peragendas implere, perrecturus ad transmarinas Italie partes, ut tam sanctis fratribus et consacerdotibus nostris, uenerabili sancto fratri Anastasio, sedis apostolice episcopo, quam etiam sancto fratri uenerio sacerdoti Mediolanensis Ecclesie, necessitatem ipsam, ac dolorem atque inopiam nostram ualeat intimare. Ex his enim sedibus hoc fuerat prohibitum, quod nouerim, communi periculo prouidendum, maxime quia tanta indigentia clericorum est, multeque Ecclesie ita deserte sunt, ut ne unum quidem diaconum uel illiteratum habere reperiantur. Nam de ceteris superioribus gradibus et officiis tacendum arbitror, quia, ut dixi, si ministerium diaconi facile non inuenitur,  multo magis superiorum honorum inueniri non posse certissimum est. Et quotidianos planctus diuersarum pene emortuarum plebium iam non sustinemus: quibus nisi fuerit aliquando subuentum, grauis nobis et inexcusabilis innumerabilium animarum pereuntium causa apud Deum mansura est.



Ut paruuli apud Donatistas baptizati in catholica Ecclesia clerici ordinentur.

LuII. Unde quoniam superiori concilio statutum esse mecum recognoscit unanimitas uestra, ut hi qui apud Donatistas paruuli baptizati sunt, nondum scire ualentes erroris eorum interitum, et posteaquam ad etatem rationis capacem peruenerunt, agnita ueritate, falsitatem eorum abhorrentes, ad Ecclesiam Dei catholicam per uniuersum mundum diffusam ordine  antiquo, per manus impositionem recepti sunt, debere talibus suscipiendum munus clericatus non impedire nomen erroris: cum ueram Ecclesiam illorum putauerint ad fidem accedendo, et ibi Christo crediderint, et Trinitatis sacramenta perceperint, que omnia uera, et sancta atque diuina esse certissimum est, et in his omnem anime spem constitutam. Quanquam et hereticorum presumpta audacia, ueritatis nomine palliata, hec tradere audeat, que quoniam simplicia sunt, ut premonet beatus Apostolus dicendo, »Unus Deus, una fides, unum baptisma,« et iterari non liceat, quod semel dare oportet, anathematizato nomine erroris recipiantur per manus impositionem in unam Ecclesiam, columbam, ut dictum est, et unam matrem omnium Christianorum, ubi omnia  illa sacramenta salubriter, et eterna, et uitaliter accipiuntur: que perseuerantibus in heresi magnam damnationis penam conquirunt, ut quod eis in ueritate ad eternam uitam consequendam esset luminosius, hoc in errore sit tenebrosius atque damnosius. Quod fugientes nonnulli, et matris Ecclesie catholice ubera cognoscentes, qui illa omnia sancta mysteria amore ueritatis crediderunt, atque perceperunt, quibus sacramentorum rebus cum uite bone probitas accesserit, sine dubio ad officium clericatus tales esse applicandos, et maxime in tanta rerum necessitate, nullus est qui non concedat. Quanquam nonnulli eiusdem secte clerici cum plebibus, atque honoribus suis ad nos transire desiderent: qui amore honoris aut persuadent ad uitam, aut retinent ad salutem.  Sed hoc maiori fratrum supradictorum considerationi dimittendum censeo: ut prudentiori suo consilio nostre suggestionis sermonem cum perpenderint, quid de hac re eis placeat, nos informare dignentur. Tantum de his, qui infantes baptizati sunt, satagimus, ut nostre, si placet, in iisdem ordinandis consentiant uoluntati. Omnia ergo, que superius comprehendimus, apud sanctos episcopos agenda esse mecum honorabilis fraternitas uestra perpendat.



De reliquiis idolorum, uel templis ab imperatoribus abolendis.

LuIII. Instant etiam alie necessitates a religiosis imperatoribus postulande: ut reliquias idolorum per omnem Africam iubeant penitus amputari: nam plerisque in locis maritimis, atque possessionibus diuersis, adhuc erroris istius iniquitas uiget: ut precipiantur  et ipsa deleri, et templa eorum, que in agris, uel in locis abditis constituta, nullo ornamento sunt, iubeantur omnimodo destrui.



Ut clerici de iudicii sui cognitione non cogantur in publico dicere testimonium.

LIX. Petendum etiam, ut statuere dignentur: ut si forte in Ecclesia quamlibet causam iure apostolico Ecclesiis imposito agere uoluerint, et fortasse decisio clericorum uni parti displicuerit, non liceat clericum in iudicium ad testimonium deuocari eum, qui cognitor, uel presens fuit; ut nulla ad testimonium dicendum ecclesiastici cuiuslibet persona pulsetur.



De paganorum conuiuiis auferendis.


LX. Illud etiam petendum, ut que contra precepta diuina conuiuia multis in locis exercentur, que ab errore gentili attracta sunt, ita ut nunc a paganis Christiani ad hec celebranda cogantur: ex qua re temporibus Christianorum imperatorum persecutio altera fieri occulte uideatur: uetari talia iubeant, et de ciuitatibus, et de possessionibus impositam penam [* 1Kb] prohiberi: maxime cum etiam in natalibus martyrum per nonnullas ciuitates, et in ipsis locis sacris talia committere non reformident. Quibus diebus etiam, quod pudoris est dicere, saltationes sceleratissimas per uicos atque plateas exercent: ut matronalis honor, et innumerabilium feminarum pudor, deuote uenientium ad sacratissimum diem, iniuriis  lasciuientibus appetatur: ut etiam ipsius sancte religionis pene fugiatur accessus.



De spectaculis, ut die dominico, uel ceteris sanctorum festiuitatibus minime celebrentur.

LXI. Nec non et illud petendum, ut spectacula theatrorum ceterorumque ludorum die dominica, uel ceteris religionis Christiane diebus celeberrimis amoueantur, maxime quia sancti Pasche octauarum die populi ad circum magis, quam ad ecclesiam conueniunt, deberi transferri deuotionis eorum dies si quando occurrerint, nec oportere etiam quemquam Christianorum cogi ad hec spectacula: maxime, quia in his exercendis, que contra precepta Dei sunt, nulla persecutionis necessitas a quoquam adhibenda est: sed, uti oportet, homo libera uoluntate subsistat sibi diuinitus concessa. Corporatorum  enim maxime periculum considerandum est, qui contra precepta Dei, magno terrore coguntur ad spectacula conuenire.



De clericis damnatis.

LXII. Et illud petendum, ut statuere dignentur: ut si quis cuiuslibet honoris clericus iudicio episcoporum quocunque crimine fuerit damnatus, non liceat eum siue ab Ecclesiis, quibus prefuit, siue a quolibet homine defensari, interposita pena damni, pecunie, atque honoris, quo nec etatem, nec sexum excusandum esse precipiant.



De histrionibus Christianis factis.

LXIII. Et de his etiam petendum: ut si quis ex qualibet ludicra arte ad christianitatis gratiam uenire uoluerit, ac liber ab illa macula permanere, non eum  liceat a quoquam iterum ad eadem exercenda reduci uel cogi.



De manumissionibus in ecclesia celebrandis, ab imperatore poscendum.

LXIu. De manumissionibus sane in ecclesia dicendis, si id nostri consacerdotes per Italiam facere reperiuntur, nostre etiam erit fiducie istorum ordinem consequi: data plane licentia misso legato, ut quecunque digna fide pro statu Ecclesie, et salute animarum agere potuerit, nos laudabiliter in conspectu Domini accepturos. Que omnia, si sanctitati uestre placent, edicite: ut et meam suggestionem ratam esse uobis aduertant, et nostram omnium consensionem  sinceritas eorum libenter accipiat. Ab uniuersis episcopis dictum est: Omnibus placent hec, que iniuncta sunt peragenda, et prudenter a tua sanctitate enarrata.



De Equitio damnato episcopo.

LXu. Aurelius episcopus dixit: Equitii etiam, olim merito suo episcopali sententia damnati, non arbitror pretereundam esse legationis causam: ut si forte eum in illis partibus repererit, sit eidem fratri nostro cure pro Ecclesie statu quod oportuerit, uel ubi licuerit, aduersus eum peragere. Ab uniuersis episcopis dictum est: Multum placet et ista prosecutio: maxime cum olim damnatus sit Equitius, et eius impudens inquietudo pro statu et salute Ecclesie magis magisque ubique repellenda. Et subscripserunt. Aurelius episcopus Ecclesie Carthaginensis,  huic decreto consensi, et prelecto subscripsi: similiter et ceteri episcopi subscripserunt.



In hoc concilio littere leguntur Anastasii Romani Pontificis, de Donatistis catholicos episcopos admonentis.

uincentio et Frauito uu. cc. conss. idus Septembris, Carthagine in secretario basilice restitute, cum in concilio congregati in Ecclesia Carthaginensi consedissemus ex Africanis omnibus prouinciis episcopi, id est Aurelius eiusdem sedis episcopus cum collegis suis, quos eorum subscriptio manifestat: recitatis epistolis beatissimi fratris et consacerdotis nostri Anastasii, Ecclesie Romane episcopi, quibus nos paterne et fraterne caritatis sollicitudine ac sinceritate adhortatus est ut de hereticorum et schismaticorum  Donatistarum insidiis, et improbitatibus, quibus Africanam Ecclesiam catholicam grauiter uexant, nullo modo dissimulemus; gratias agimus Domino nostro, quod illi optimo ac sancto antistiti suo tam piam curam pro membris Christi, quamuis in diuersitate terrarum, sed in una compage corporis constitutis, inspirare dignatus est.



Ut cum Donatistis lenius agatur.

LXuI. Deinde pertractatis et consideratis omnibus, que utilitati Ecclesie conuenire uidebantur, annuente atque admonente spiritu Dei, eligimus cum memoratis hominibus, quamuis de dominici corporis unitate inquieta dissensione precisis, leniter, et pacifice agere: ut quantum in nobis est, omnibus qui eorum communione et societate irretiti sunt, per  uniuersas prouincias Africanas penitus innotescat, quam miserabili errore deuincti sunt: ne forte, sicut dicit Apostolus, nobis in mansuetudine corripientibus diuersa sentientes, det illis Deus penitentiam ad cognoscendam ueritatem, et resipiscant de diaboli laqueis, captiuati ab ipso in ipsius uoluntatem.



De litteris mittendis iudicibus, ut ea que inter Donatistas et Maximianistas acta sunt, innotescant.

LXuII. Itaque placuit, ut ex concilio nostro littere darentur ad iudices Africanos, a quibus hoc peti congruum uideretur, ut in hoc adiuuent communem matrem Ecclesiam catholicam, in quo episcopalis  auctoritas communiri in ciuitatibus potest, id est ut iudiciaria potestate atque diligentia ex fide Christiana, quia gestum sit in omnibus locis, in quibus Maximianiste basilicas obtinuerunt, qui ab eis schisma fecerunt inquirant, et gestis publicis, propter firmam notitiam omnibus necessariam, faciant inherere.



Ut clerici Donatistarum in Ecclesia catholica suscipiantur in clero.

LXuIII. Deinde placuit, ut littere mittantur ad fratres et cepiscopos nostros et maxime ad sedem apostolicam, in qua presidet memoratus uenerabilis frater et collega noster Anastasius, quo nouerit habere Africam magnam necessitatem, propter Ecclesie pacem, et utilitatem: ut ex ipsis Donatistis quicunque clerici correcto consilio ad catholicam unitatem  transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci Christiane prodesse uisum fuerit, in suis honoribus suscipiantur, sicut prioribus eiusdem diuisionis temporibus factum esse manifestum est. Quod multarum, et pene omnium Africanarum Ecclesiarum, quibus talis error exortus est, exempla testantur: non ut concilium, quod in transmarinis partibus de hac re factum est, dissoluatur, sed ut illud maneat circa eos, qui sic transire ad catholicam uolunt, ut nulla per eos unitatis compensatio procuretur. Per quos autem uel omni modo perfici, uel adiuuari manifestis fraternarum animarum lucris catholica unitas in locis in quibus degunt, uisa fuerit, non eis obsit  quod contra honores eorum, quamuis salus nulli interclusa sit, in transmarino concilio statutum est; id est ut ordinati in parte Donati, si ad catholicam correcti transire uoluerint, non suscipiantur in honoribus suis secundum transmarinum concilium: sed exceptis his, per quos catholice unitati consulitur.



Ut legatio ad Donatistas componende pacis gratia dirigatur.

LXIX. Deinde placuit, ut his peractis legati etiam predicande pacis atque unitatis [* 1Kb] , sine qua salus Christiana non potest obtineri, e numero nostro ad ipsorum Donatistarum, siue quos habent episcopos, siue ad plebes mittantur, per quos omnibus in notitiam perferatur, quam nichil habeant quod aduersus Ecclesiam catholicam iuste possint dicere: maxime, ut  manifestum fiat omnibus, per gesta etiam municipalia, propter documentorum firmitatem, quid ipsi de Maximianistis schismaticis suis egerint: ubi eis diuinitus demonstratur, si attendere uelint, tam inique tunc illos ab Ecclesie unitate precisos, quam inique nunc clamant a se Maximianistas schisma fecisse, ex quorum tamen numero quos iam plenarii concilii sui auctoritate damnauerant, in suis honoribus denuo receperunt, baptismum quem damnati et exclusi dederant, acceptauerunt: ut uideant, quam stulto corde resistant paci Ecclesie toto orbe diffuse, cum ista faciant pro parte Donati, neque se istorum, quos ita receperunt, communione, propter intuitum pacis,  contaminari dicant, et nos condemnent, id est Ecclesiam catholicam, etiam in extremis terrarum partibus constitutam, per eorum communionem inquinatam, quos tunc accusantes conuincere nequiuerunt.



Qui clerici ab uxoribus debeant abstinere.

LXX. Preterea, cum de quorumdam clericorum, quamuis erga uxores proprias, incontinentia referretur: placuit, episcopos, et presbyteros, et diaconos secundum priora statuta etiam ab uxoribus continere; quod nisi fecerint, ab ecclesiastico remoueantur officio. Ceteros autem clericos ad hoc non cogi, sed secundum uniuscuiusque Ecclesie consuetudinem obseruari debere.



De his qui plebes proprias derelinquunt.

 LXXI. Rursum placuit, ut nemini sit facultas, relicta principali cathedra, ad aliquam Ecclesiam in diecesi constitutam se conferre, uel in re propria diutius, quam oportet, constitutum, curam, uel frequentationem proprie cathedre negligere.



De infantibus baptizandis, quoties dubitatur utrum fuerint baptizati.

LXXII. Item placuit de infantibus, quoties non inueniuntur certissimi testes qui eos baptizatos esse sine dubitatione testentur, neque ipsi sunt per etatem de traditis sibi sacramentis idonei respondere, absque ullo scrupulo eos esse baptizandos, ne ista trepidatio eos faciat sacramentorum purgatione priuari. Hinc enim legati Maurorum, fratres nostri, consuluerunt, quia multos tales a barbaris redimunt.



Diem Pasche, die concilii nuntiandum.


LXXIII. Item placuit, ut dies uenerabilis Pasche formatarum subscriptione omnibus intimetur, dies uero concilii idem seruetur, qui in Hipponensi concilio constitutus est, id est X cal. Septembris. Et scribendum ad singularum quarumque prouinciarum primates, ut quando apud se concilium congregant, istum diem non impediant.



Ne interuentor episcopus cathedram [* 1Kb] , ubi interuentor est, sedeat.

LXXIu. Item constitutum est, ut nulli intercessori licitum sit cathedram cui intercessor datus est, quibuslibet populorum studiis uel seditionibus retinere: sed dare operam, ut intra annum eisdem episcopum prouideat: quod si neglexerit, anno exempto interuen  or alius tribuatur.



De defensoribus Ecclesiarum ab imperatore poscendis.

LXXu. Ab imperatoribus, uniuersis uisum est, postulandum propter afflictionem pauperum, quorum molestiis sine intermissione fatigatur Ecclesia, ut defensores eis aduersus potentias diuitum cum episcoporum prouisione delegentur.



De episcopis, qui ad concilia non occurrunt.

LXXXuI. Item placuit, ut quotiescunque concilium congregandum est, episcopi qui neque etate, neque egritudine, neque aliqua grauiori necessitate impediuntur, competenter occurrant, et primatibus suarum quarumque prouinciarum intimetur, ut de uniuersis  episcopis uel due, uel tres turme fiant, ac de singulis turmis uicissim, quotquot electi fuerint, ad diem concilii instantissime occurrant. Quod si non potuerint occurrere, excusationes suas in tractatoria conscribant, uel si post aduentum tractatorie alique necessitates repente forsitan orte fuerint, nisi rationem impedimenti sui apud suum primatem reddiderint, Ecclesie sue communione debere esse contentos.



De Cresconio.

LXXuII. De Cresconio uilla-Regensi hoc omnibus uisum est, ut hinc quoque primati Numidie intimetur, quo cognoscat memoratum Cresconium scriptis suis conueniendum esse, ut proximo uniuersali Africano concilio suam presentiam non differat exhibere: quod si uenire contempserit, in se cognoscat  sententiam promulgandam.



De Ecclesia Hipponensium Diaretorum.

LXXuIII. Rursum placuit, ut quoniam Hipponensium Diaretorum Ecclesie destitutio non est diutius negligenda, et Ecclesie ibi ab his retinentur, qui Equitii facinorosam communionem declinauerunt, missis ex presenti concilio episcopis, Regino, Alypio, Augustino, Materno, Theasio, Euodio, Placiano, Urbano, ualerio, Ambiuio, Fortunato, Quoduultdeo, Honorato, Ianuario, Apto, Honorato, Ampelio, uictoriano, Euangelo, et Rogatiano; conuentis et correctis his, qui culpabili pertinacia fugam eiusdem Equitii exspectandam putabant, cum omnium uoto eis episcopus ordinetur. Si autem illi pacem considerare noluerint, non impediant in eligendo ad ordinandum  preposito utilitatem tanto tempore Ecclesie destitute.



De clericis qui intra annum causam suam agere non procurauerint.

LXXIX. Rursus constitutum est, ut quoties clericis conuictis et confessis in aliquo crimine, uel propter eorum, quorum uerecundie parcitur, uel propter Ecclesie opprobium, aut insolentem insultationem hereticorum atque gentilium, si forte cause sue adesse uoluerint, et innocentiam suam asserere, intra annum excommunicationis hoc faciant: si uero intra annum causam suam purgare contempserint, nulla eorum uox postea penitus audiatur.



Ut de alieno monasterio susceptos, nec prepositos monasterii, nec clericos liceat ordinare.

 XXC. Item placuit, ut si quis de alterius monasterio repertum uel ad clericatum promouere uoluerit, uel in suo monasterio maiorem monasterii constituerit: episcopus, qui hoc fecerit, a ceterorum communione seiunctus sue tantum plebis communione contentus sit, et ille neque clericus, neque prepositus perseueret.



De episcopis qui hereticos, uel paganos heredes instituunt.

XXCI. Item constitutum est, ut si quis episcopus heredes extraneos a consaguinitate sua, uel hereticos etiam consanguineos, aut paganos Ecclesie pretulerit, saltem post mortem anathema ei dicatur  atque eius nomen inter Dei sacerdotes nullo modo recitetur; nec excusari possit, si intestatus decesserit, quia utique debuit factus episcopus rei sue ordinationem congruam sue professioni nequaquam differre.



De manumissionibus.

XXCII. Item placuit, ut de manumissionibus in ecclesia celebrandis ab imperatore petatur.



De falsis memoriis martyrum.

XXCIII. Item placuit, ut altaria que passim per agros, et per uias, tanquam memorie martyrum constituuntur, in quibus nullum corpus, aut reliquie martyrum condite probantur, ab episcopis qui locis eisdem presunt, si fieri potest, euertantur: si autem hoc per tumultus populares non sinitur, plebes tamen  admoneantur, ne illa loca frequentent, ut qui recte sapiunt, nulla ibi superstitione deuincti teneantur, et omnino nulla memoria martyrum probabiliter acceptetur, nisi ubi corpus aut alique reliquie sunt, aut origo alicuius habitationis, uel possessionis, uel passionis fidelissima origine traditur. Nam que per somnia et per inanes quasi reuelationes quorumlibet hominum ubicunque constituuntur altaria, omnimodo reprobentur.



De idotorum reliquiis exstirpandis.

XXCIu. Item placuit ab imperatoribus gloriosissimis peti, ut reliquie idololatrie non solam in simulacris, sed in quibuscunque locis, uel lucis, uel arboribus omnimodo deleantur.



Ut ab episcopo Carthaginensi, cum opus fuerit, omnium episcoporum nomine dictentur et subscribantur epistole.


XXCu. Ab uniuersis etiam episcopis dictum est, ut si que littere dictande in concilio placuerint, uenerandus episcopus qui huic sedi presidet, omnium nomine dictare et subscribere dignetur, in quibus etiam ad episcopos legatos, qui per prouincias Africanas in causa Donatistarum mittendi sunt, placuit litteras dari tenorem mandati continentes, quem non egrediantur. Et subscripserunt: Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri episcopi subscripserunt.



In hoc concilio preterita decreta firmantur.

Gloriosissimis imperatoribus Arcadio et Honorio  Augustis u conss., sexto cal. Septembris, in ciuitate Mileuitana, in secretario basilice, cum Aurelius episcopus Ecclesie Carthaginensis in concilio uniuersali consedisset, astantibus diaconis, Aurelius episcopus dixit: Quoniam Ecclesie sancte unum est corpus, omniumque membrorum caput est unum, factum est, uolente Deo, et nostram infirmitatem iuuante, ut ad hanc Ecclesiam ueniremus, dilectionis et fraternitatis gratia inuitati: unde queso caritatem uestram, quia ita credendum est, quia noster accessus ad uos nec superfluus, nec insuauis est cunctis, ut consensus omnium uestrum manifestetur concordare complacitis decretorum que iamdudum uel in Hipponensi synodo firmata sunt, uel postmodum meliore concilio  apud Carthaginem definita, nunc quoque nobis ex ordine recitentur. Tunc demum fraternitatis uestre concordia luce clarior apparebit, si hec que a nobis superioribus conciliis legaliter definita noscuntur, non solum consensu uestro his actis, uerum et subscriptionibus manifestetis. Xantippus episcopus prime sedis Numidie dixit: Credo quod omni fraternitati placuit et statuta sua manu confirmauerunt, subscribendo etiam nobis placere posse, et nostra subscriptione firmamus. Nicetius episcopus prime sedis Mauritanie Sitifensis dixit: Que recitata sunt decreta, quoniam ratione non carent, et sunt approbata cunctis, etiam et mee paruitati hec placent, que quidem propria subscriptione firmabo.



De episcoporum ordine, ut qui posterius ordinati sunt, prioribus se non audeant anteferre.


XXCuI. ualentinus episcopus dixit: Si permittit bonum patientie uestre, prosequor ea que preterito tempore in Ecclesia Carthaginensi gesta sunt, et subscriptionibus fratrum firmata claruerunt, etiam nos hoc seruaturos esse profiteor: sed illud scimus, inuiolate semper mansisse ecclesiasticam disciplinam, ita ut nullus fratrum prioribus suis se aliquando auderet anteponere; sed officiis caritatis id semper exhibitum est prioribus, quod in sequentibus gratanter semper acciperetur. Hunc ordinem iubeat sanctitas uestra melius uestris interlocutionibus roborari. Aurelius episcopus dixit: Non decuerat quidem ut hec repeteremus, nisi forte existerent inconsiderate mentes quorumdam, que ad hec statuenda nostros  acuerent sensus; sed communis hec causa est, quam insinuauit frater et consacerdos noster, ut unusquisque nostrum ordinem sibi decretum a Deo cognoscat, et posteriores anterioribus deferant, nec eis inconsultis aliquid agere presumant. Qua de re dico, prout captus animi mei retinet, eos qui putauerint spretis maioribus aliquid presumendum, competenter esse ab omni concilio cercendos. Xantippus episcopus prime sedis Numidie dixit: Audiuit omnium fratrum presentia prosecutionem fratris et consacerdotis nostri Aurelii: quid ad hec respondent? Datianus episcopus dixit: Que maiorum decreuit sententia, nostro assensui mancipabuntur, ut que preteritorum conciliorum gestis tenentur Carthaginensis Ecclesie, nostra assensione plene apud omnes firmata teneantur.  Uniuersi episcopi dixerunt: Hic ordo et a patribus et a maioribus seruatus est, et a nobis Deo propitio seruabitur, saluo etiam iure primatus Numidie et Mauritanie.



De archiuo et matricula Numidie.

Deinde placuit omnibus episcopis qui in hoc concilio subscripserunt, ut matricula et archiuus Numidie, et apud primam sedem sit, et in metropoli, id est Constantina.



De Quoduultdeo episcopo.

XXCuII. De Quoduultdeo etiam Centuriensi, quoniam aduersarius ipsius, cum se petiisset introduci ad concilium nostrum, interrogatus, utrum cum eo uellet apud episcopos experiri, primo promiserat, et alia  die respondit hoc sibi non placere, atque discessit: placuit omnibus episcopis, ut nullus idem Quoduultdeo communicet, donec causa eius, qualem potuerit, terminum sumat. Nam adimi ei episcopatum, antequam cause eius exitus appareret, nulli Christiano uideri iure potuisset.



De Maximiano episcopo.

XXCuIII. De Maximiano autem Bagaiensi, et ad eum, et ad ipsam plebem placuit de concilio litteras dari, ut et ipse ab episcopatu discedat, et illi sibi alium requirant.



Ut episcopi qui ordinantur, ab ordinatoribus suis epistolas accipiant, que diem et consulem preferant.

XXCIX. Deinde placuit, ut quicunque deinceps ab episcopis ordinantur per prouincias Africanas, litteras  accipiant ab ordinatoribus suis manu eorum subscriptas, continentes consulem et diem: ut nulla altercatio de posterioribus uel anterioribus oriatur.



De his qui uel semel in Ecclesia legerint, ab aliis non posse promoueri.

XC. Item placuit, ut quicunque in Ecclesia uel semel legerit, ab alia Ecclesia ad clericatum non teneatur. Et subscripserunt: Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri episcopi subscripserunt.



In hoc concilio quid egerint episcopi qui ad transmarina legati directi sunt, intimatur.

Gloriosissimo imperatore Theodosio Augusto et  Rumorido u.C. conss., IX cal. Septembris, Carthagine, in basilica regionis secunde, cum Aurelius episcopus in uniuersali concilio consedisset, astantibus diaconis, Aurelius episcopus dixit: Exigenterratione fraternitas uestra a mea tenuitate ad hoc concilium congregata est; iamdudum enim, sicut uestra sanctitas recordatur, habito concilio destinauimus fratres nostros ad transmarina legatos, quos oportuit in cetu sanctitatis uestre perfuncte legationis cursum narrare; et licet hesterno die de hac re considentibus nobis preter gesta ecclesiastica diligentius que gesserint, tractaremus, hodie tamen oportet tractatum hesterni diei actis ecclesiasticis confirmari.



De episcopis prouinciarum Africe, qui non adfuerunt presenti concilio.

 Ordo itaque rerum deposcit, ut primitus de fratribus nostris et consacerdotibus, qui ad hoc concilium uel de Byzatio, uel certe de Mauritania conuenerunt, queramus, quemadmodum huic concilio decreuerint interesse. Et offerentibus Philologio, Gesta, uenustiano, et Feliciano episcopis prouincie Byzacene, legationis litteras, et recitatis, offerentibus etiam Luciano, et Syluano legatis prouincie Mauritanie Sitifensis legationis litteras, et recitatis, Aurelius episcopus dixit: Horum scriptorum textus sociabitur gestis.



De episcopis Byzacenis.

Numidius episcopus dixit: Animaduertimus, fratres et cepiscopos nostros Byzacene prouincie, et Mauritanie Sitifensis ad concilium destinasse legatos:  nunc queramus, utrum legati Numidie aduenerint, uel certe prouincie Tripolitane, uel Mauritanie Cesariensis.



De episcopis Mauritanie Sitifensis.

Lucianus et Syluanus episcopi, legati prouincie Mauritanie Sitifensis dixerunt: Sero ad Cesarienses fratres nostros tractoria uenit, nam iam et illi uenirent; tamen necesse est ueniant, et confidimus de animis illorum, quia si quid in hoc concilio gestum fuerit, et ipsi sine dubio suos consensus adhibebunt.



De episcopis Numidie.

Alypius episcopus Ecclesie Tagastensis dixit: Nos quidem de Numidia uenimus, ego et sancti fratres Augustinus et Possidius; sed de Numidia legatio mitti non potuit, quod adhuc tumultu tironum, episcopi  propriis necessitatibus in ciuitatibus suis aut impediti, aut occupati sunt. Nam etiam tractoriam sanctitatis tue cum ad sanctum senem Xantippum deferrem, in presenti tractatu hoc uisum fuerat, ut concilium indiceretur, quod instructa legatio posset ad hoc concilium destinari; sed cum eum posterioribus litteris admonerem de impedimento tironum, ut superius dixi, rescriptis propriis excusauit. Aurelius episcopus dixit: Non dubium est, quod predicti fratres et cepiscopi nostri Numidie, cum gesta concilii acceperint, et suos adhibebunt consensus, et in effectum deducere maturabunt, quecunque in placitum uenerint: cura ergo istius sedis hoc ipsum ut eis intimetur necesse est prouideri.



De episcopis Tripolitanis.

 De Tripolitanis uero fratribus nostris hoc potui condiscere, quod Dulcitium fratrem nostruin destinauerint legatum; sed quia non potuit occurrere, hoc asseuerauerunt quidam filii nostri uenientes de supradicta prouincia, quod memoratus naui se commiserit, et credendum est accidisse nonnullam de tempestatibus moram, que retardaret eius aduentum: tamen etiam circa ipsos, si caritati uestre placet, hec forma seruabitur, ut placita ad eosdem concilii trans mittantur. Ab uniuersis episcopis dictum est: Hec, que statuit sanctitas tua, omnibus placent.



De conueniendis Donatistis.

XCI. Aurelius episcopus dixit: Quod in tractatum uenit caritatis uestre, puto hoc ecclesiasticis gestis  esse firmandum. Professio enim uestra omnium hoc deprompsit, debere unumquemque nostrum in ciuitate sua per se conuenire Donatistarum prepositos, aut adiungere sibi uicinum collegam, ut pariter eos in singulis quibusque ciuitatibus uel locis per magistratus uel seniores locorum conueniant. Hoc si omnibus placet, edicatur. Ab uniuersis episcopis dictum est: Omnibus placet, et omnes hac subscriptione nostra firmauimus. Petimus etiam, ut epistolis ad iudices de concilio mittendis, pro omnibus subscribat sanctitas tua. Aurelius episcopus dixit: Si uidetur caritati uestre, forma conuentionis eorum recitetur, ut hunc tenorem prosecutionis omnes, si placuerit, teneamus. Ab uniuersis episcopis dictum est: Recitetur. Letus notarius recitauit.



Forma conuentionis Donatistarum.


XCII. Ille episcopus Ecclesie illius dixit: Quid de auctoritate illius amplissime sedis impetrauerimus, petimus grauitatem uestram recitare, et gestis innecti, atque ut in effectum deduci iubeatis. Recitata autem iussione, atque actis innexa, ille episcopus Ecclesie illius dixit: Quid ergo nobis de concilio Ecclesie catholice mandatum sit ad Donatistas per uestram grauitatem perferendum, audire, et actis inserere, et ad eos perferre dignemini, eorumque responsionem rursus apud acta uestra nobis insinuare. Conuenimus uos ex concilii nostri catholica auctoritate missi, de uestra correptione gaudere cupientes, considerantes Domini caritatem, qui dixit: Beati pacifici, quia ipsi filii Dei uocabuntur, et admonuit per  Prophetam etiam in his, qui dicunt se fratres nostros non esse, dicere nos debere, fratres nostri estis. Hanc ergo pacificam ex caritate uenientem commonitionem nostram contemnere non debetis: ut si quid ueritatis habere uos arbitramini, non dubitetis asserere, id est, ut congregato uestro concilio deligatis ex uobis, quibus causam assertionis uestre committatis: ut et nos possimus hoc facere, ut etiam de nostro concilio deligantur qui cum eis quos delegeritis, constituto loco et tempore quidquid questionis est quod uestram a nobis separat communionem, cum pace discutiant, et tandem aliquando, adiuuante Domino Deo nostro, finem ueternosus error accipiat, ne propter animositatem hominum infirme anime, et ignari populi sacrilega dissensione dispereant.  Si enim hoc fraterne acceperitis, ueritas facile dilucescet; si autem hoc facere nolueritis, diffidentia uestra facile innotescet. Cumque recitata esset, ab uniuersis episcopis dictum est: Satis placet, hoc fiat. Et subscripserunt. Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri episcopi subscripserunt.



Hec synodus aduersus Donatistas legationem ad principes dirigit.

Gloriosissimo imperatore Honorio Augusto uI conss. XII cal. Iulias Carthagine, in basilica regionis secunde. In hoc concilio legationem susceperunt Theasius et Euodius contra Donatistas, in quo concilio insertum est commonitorium quod ita se continet.



Quale commonitorium acceperunt legati contra Donatistas.


XCIII. Commonitorium fratribus Theasio et Euodio, legatis ex Carthaginensi concilio ad gloriosissimos religiosissimosque principes missis, cum Domini auxilio piissimos imperatores adierint, ut eis insinuent.

Quemadmodum plena fiducia secundum superioris anni concilium Donatistarum prepositi actis municipalibus sunt conuenti, ut si confiderint de assertionibus suis, electis ex suo numero aliquibus idoneis, nobiscum pacifice conferrent, et mansuetudine Christiana, si quid ueritatis tenerent, non ambigerent demonstrare, quo ita sinceritas catholica, que iam pridem superioribus temporibus claruit, nunc quoque  per imperitiam uel pertinaciam resistentibus innotesceret: sed quia diffidentia premebantur, nichil pene ausi sunt respondere. Unde quia impletum est erga eos episcopale ac pacificum officium, et illi qui ueritati respondere nequiuerunt, ad immanes uiolentias sunt conuersi; ita ut multos episcopos multosque clericos  insidiis oppresserint. Ecclesias etiam aliquas inuaserint, aliquas inuadere pertentauerint: ipsorum iam clementie est consulere, ut Ecclesia catholica, que eos religioso utero in Christo genuit, et fidei firmitate nutriuit, eorum etiam prospectione muniatur, ne temerarii homines, religiosis temporibus, infirmos populos terrendo preualeant: quoniam seducendo deprauare non possunt. Nota est enim, et sepe legibus conclamata  Circumcellionum qua furunt detestabilis manus: que etiam ipsorum religiosissimorum supra principum frequentibus sanctionibus condemnata est, aduersus quorum furorem possimus non insolita, nec a Scripturis sanctis aliena impetrare presidia, quando apostolus Paulus, sicut in apostolorum Actibus fidelibus notum est, factiosorum conspirationem militari etiam submouit auxilio. Sed nos illud poscimus, ut catholicis Ecclesiis ordinum per ciuitates singulas, et uicinorum quorumque possessorum per diuersa loca sine ulla dissimulatione tuitio prebeatur. Simul etiam petendum ut illam legem que a religiose memorie eorum patre Theodosio de auri libris decem in ordinatores uel ordinatos hereticos, seu etiam in possessores, ubi eorum congregatio deprehenditur,  promulgata est, ita deinceps confirmari precipiant: ut in eos ualeat, contra quos propter eorum insidias catholici prouocati contestationem deposuerint, ut hoc saltem terrore a schismatica uel heretica prauitate desistant, qui consideratione eterni supplicii emendari corrigique dissimulant. Petendum etiam ut lex que hereticis uel ex donationibus uel ex testamentis aliquid capiendi uel relinquendi denegat facultatem, ab eorum quoque pietate hactenus repetatur, ut eis relinquendi uel sumendi ius adimat, qui pertinacie furore cecati in Donatistarum errore perseuerare uoluerint. Ceterum illis qui consideratione unitatis et pacis se corrigere uoluerint, absque interdicto huius legis capiende hereditatis aditus pateat, etiamsi adhuc in errore heretico constitutis aliquid ante donationis uel hereditatis  obuenit: his sane exceptis, qui lite pulsati putauerint ad catholicam transeundum, quia de talibus credibile est, non metu celestis iudicii potius quam terreni commodi auiditate unitatem catholicam preoptasse. Ad hec autem omnia presidio opus est potestatum suarum quarumque prouinciarum, sane pro utilitatibus Ecclesie, quidquid intellexerint prodesse, agendi et imperandi liberam decernimus legationem. Illud preterea cunctis nobis placuit, ut littere de cetu nostro ad gloriosissimos imperatores et eminentissimas potestates dirigantur: quibus instruantur omnium consensu ad beatissimum comitatum legatos a nobis esse directos. Sed quia iisdem litteris ab omnibus subscribi tardissimum est, nisi  singulorum subscriptionibus eedem epistole onerentur, petimus, frater Aureli, ut iisdem tua caritas nostro omnium nomine subscribere dignetur, et subscripserunt. Aurelius episcopus Ecclesie Carthaginensis, huic decreto consensi, et subscripsi: similiter et ceteri episcopi subscripserunt. Littere etiam ad iudices mittende sunt, ut donec Dominus legatos ad nos redire permittat, tuitionem per ordines ciuitatum, et possessores prediorum Ecclesie catholice impertiant. Adiungendum etiam de Equitio, ut improbitas eius, qua sibi ius sacerdotum improbissime uindicat, ab Hipponensi Diaretorum diecesi secundum statuta imperatoria repellatur. Littere etiam ad episcopum Romane Ecclesie commendatione legatorum mittende sunt, uel ad alios, ubi fuerit imperator, et subscripserunt. Item Aurelius episcopus  Ecclesie Carthaginensis huic decreto consensi, et prelecto subscripsi. Similiter et ceteri episcopi subscripserunt.



In hac synodo que statuta sunt breuis declarat adnexus.

Stilicone iterum et Arthemio uu. cc. conss. X cal. Septembris Carthagine in basilica regionis secunde. Huius concilii gesta ideo non ex integro descripsi, quoniam magis ea que in tempore necessaria fuerunt, quam aliqua generalia, constituta sunt, sed ad instructionem studiosorum eiusdem concilii breuem digessi.



Breuis causarum.

XCIu. Ut libera legatio ab omnibus prouinciis ad  concilium dirigatur, ad Mizonium legati, et littere, propter liberam dirigendam legationem destinare precepte sunt: ut quia apud Carthaginem tantum unitas facta est, dentur etiam littere ad iudices: ut et aliis prouinciis et ciuitatibus operam impendi iubeant unitati, et gratiarum actiones de Carthaginensi Ecclesia pro uniuersa Africa de exclusione Donatistarum cum episcoporum litteris ad comitatum mittantur. Recitate littere pape Innocentii, ut episcopi ad transmarina pergere facile non debeant, quod hoc ipsum episcoporum sententiis confirmatur: ut propter gratiarum actionem et exclusionem Donatistarum duo clerici Ecclesie Carthaginensis ad comitatum mittantur.



In hoc concilio quedam de constitutis superioribus corriguntur.

 Gloriosissimis imperatoribus Honorio uII et Theodosio II iterum Augustis conss. idus Iunias Carthagine, in basilica regionis secunde. Cum Aurelius episcopus una cum episcopis suis consedisset, astantibus diaconis, quoniam constitutum fuerat in concilio Hipponensi, ut singulis annis contraheretur concilium Africe plenarium: non tantum hic apud Carthaginem, uerum etiam per diuersas prouincias suo ordine, et hoc reseruatum est, ut indiceremus aliquando in Numidia, aliquando in Byzatio, atque hoc laboriosum omnibus fratribus uisum est.



Concilium uniuersale non nisi necessitate faciendum.

XCu. Placuit ut non sit ultra fatigandis fratribus  anniuersaria necessitas, sed quoties exegerit causa communis, id est totius Africe, undecunque ad hanc sedem de hac re date littere fuerint, congregandam esse synodum in ea prouincia ubi opportunitas persuaserit: cause autem que communes non sunt, in suis prouinciis iudicentur.



Ut ab electis iudicibus prouocare non liceat.

XCuI. Si autem fuerit prouocatum, eligat qui prouocauerit iudices, et cum eo et ille contra quem prouocauerit: ut ab ipsis deinceps nulli liceat prouocare.



De legationibus diuersarum prouinciarum.

Cum uniuerse legationes diuersarum prouinciarum allegarentur, gratissime accepte sunt, id est Numidarum, Byzacenorum, Maurorum Sitifensium,  itemque Cesariensium, sed et Tripolitanorum.



De exsecutoribus Ecclesie.

Placuit preterea ut exsecutores in omnibus desideriis que habet Ecclesia quinque postulentur, qui in diuersis prouinciis impertiantur.



Ut ab imperatoribus postuletur aduocatorum defensio pro causis Ecclesie.

XCuII. Placuit etiam ut petant ex nomine prouinciarum omnium legati perrecturi, uincentius et Fortunatianus a gloriosissimis imperatoribus: ut deut facultatem defensores constituendi scholasticos, qui in actu sunt, uel in munere defensionis causarum, ut more sacerdotum prouincie, iidem ipsi qui defensionem Ecclesiarum susceperint, habeant facultatem pro negotiis Ecclesiarum, quoties necessitas flagitauerit,  uel ad obsistendum obrepentibus, uel ad necessaria suggerenda, ingredi iudicum secretaria.



Ut sit legatio libera.

Placuit ut legationem liberam habeant ad comitatum missi delecti legati.



Protestatio Maurorum pontificum de Primoso.

Protestatos esse preterea Mauros Cesarienses constat, Primosum per principales ciuitatis Thiganensis conuentum litteris eorum fuisse, ut secundum principalia scita, plenario concilio sui presentiam faceret, et ut oportuit requisitus Primosus repertus non est, sicuti diaconi renuntiauerunt: sed quia poposcerunt iidem Mauri de plenario concilio oportere litteras destinari ad uenerabilem fratrem senem Innocentium, has placuit mitti, ut agnoscat requisitum  Primosum in concilio, et minime fuisse repertum.



De plebibus que nunquam episcopos habuerunt.

XCuIII. Placuit et illud, ut plebes que nunquam habuerunt proprios episcopos, nisi ex concilio plenario uniuscuiusque prouincie et primatis, atque consensu eius ad cuius diecesim eadem Ecclesia pertinebat, decretum fuerit, minime accipiant.



De plebibus uel diecesibus ex Donatistis conuersis.

XCIX. Sane ut ille plebes que conuerse sunt a Donatistis, et habuerunt episcopos sine dubio, inconsulto concilio habere mereantur: que autem plebes habuerunt episcopum, et eo defuncto uoluerint  non episcopum proprium habere, sed ad alicuius episcopi diecesim pertinere, non eis esse denegandum. Nec non et illud suggestum est, quod plebes ante legem imperatoris de unitate latam quicunque conuerterentur episcopi ad catholicam, ipsi eas obtinere debeant: uerum a lege unitatis, et deinceps, oporteat uniuersas Ecclesias uindicare sibi episcopos catholicos eorum locorum, ad que loca sub hereticis pertinebant uel conuersorum ad catholicam, uel non conuersorum hereticorum, et dieceses, et si qua forte sunt instrumenta Ecclesie, uel ad eius ius pertinentia. Qui uero aliqua usurpauerunt, post legem usurpata conuenti restituant.



De suggestione Maurentii episcopi.

C. Ad suggestionem uel postulationem episcopi  Maurentii, cum lecta fuisset scheda quam obtulit episcopus Placentinus, qui personam legati Numidiarum gestat, sententia eiusdem Placentini recitata est in conspectu episcoporum, et cum quererentur hi quos adesse uoluit a diaconis pro foribus, id est, seniores a noua Germania, ac minime inuenirentur, secundo uel tertio requisiti: propterea censuit sanctum concilium ut littere ad eumdem senem Xantippum prerogentur, quo nouerit uoluntati plebis memorate nullo modo iniuriam episcopi succumbendum. Maurentius episcopus dixit: Quoniam requisiti sunt seniores a noua Germania secundo ac tertio, et non sunt inuenti, quibus preceptum erat a primate ut occurrerent ad uenerabile concilium, quod nunc agitur idibus Iuniis, suam absentiam procurarunt:  idcirco decernat ex hac re aliquid sanctitas uestra, ne sub molestia calumnie ipsorum innocens uidear laborare: concilium sanctum statuit, debuisse quidem secundum censuram sacerdotalem ex hoc concilio aduersus contumaces ferri sententiam: sed quia mansuetudo ecclesiastica seruanda est in omnibus causis, promisse sunt littere ad senem Xantippum, ut nouerint iudices de concilio electos sine dilatione considerare debere in ciuitate Thubursicensi, ut negotio congruum adhibeatur examen. Maurentius episcopus dixit: Iudices peto sanctum senem Xantippum, sanctum Augustinum, Florentium, Theasium, Sansucium, Secundum, et Posidium, hos decerni mihi iubeatis. Sanctum concilium concessit iudices postulatos, reliquos autem iudices ad complendum  numerum necessarios, eligentibus ipsis senioribus a noua Germania, senex Xantippus curauit decernere.



De pacificandis Ecclesiis Romana et Alexandrina.

CI. Placuit etiam ut de dissensione Romane atque Alexandrine Ecclesie ad sanctum papam Innocentium scribatur, quo utraque Ecclesia intra se pacem, quam precepit Dominus, teneat.



De his qui uxores, aut que uiros dimittunt, ut sic maneant.

CII. Placuit ut, secundum euangelicam et apostolicam disciplinam, neque dimissus ab uxore, neque dimissa a marito, alteri coniungatur, sed ita maneant, aut sibimet reconcilientur: quod si contempserint,  ad penitentiam redigantur, in qua causa legem imperialem petendam promulgari.



De precibus ad altare dicendis.

CIII. Placuit etiam hoc, ut preces que probate fuerint in concilio, siue prefationes, siue commendationes, seu manus impositiones, ab omnibus celebrentur, nec alie omnino contra fidem preferantur, sed quecunque a prudentioribus fuerint collecte dicantur.



De his qui publicorum iudiciorum cognitionem ab imperatore poposcerint.

CIu. Placuit, ut quicunque ab imperatore cognitionem iudiciorum publicorum petierit, honore proprio priuetur: si autem episcopale iudicium ab imperatore  postularit, nichil ei obsit.



De his qui, cum in Africa non communicant, uoluerint trans mare subrepere.

Cu. Quicunque autem non communicans in Africa, si in transmarinis ad communicandum obrepserit, iacturam clericatus excipiat.



Ut pergentes ad comitatum causam suam, uel Carthaginensi, uel Romano pontifici insinuare procurent.

CuI. Placuit, ut quicunque ad comitatum ire uoluerit, in formata, qua ad urbis Rome Ecclesiam mittitur, intimetur: ut inde etiam ad comitatum formatam accipiat. Quod si accipiens ad Romam tantummodo formatam, et tacens necessitatem, que ad comitatum illi pergendum est, uoluerit etiam ad comitatum pergere, a communione remoueatur. Quod  si ibi Rome ei repentina necessitas orta fuerit ad comitatum pergendi, alleget apud episcopum urbis Rome ipsam necessitatem, et de hoc scripta eiusdem Romani episcopi perferat. Formate autem que a primatibus uel a quibuscunque episcopis clericis propriis dantur, habeant diem Pasche: quod si adhuc eiusdem anni Pasche dies incertus est, ille precedens adiungatur, quomodo solet post consulatum in publicis gestis ascribi. Placuit et illud, ut aduersus Donatistas et paganos, uel eorum superstitiones, legati missi de hoc glorioso concilio, quidquid utile peruiderint, de gloriosissimis principibus impetrent. Placuit etiam petitu omnium episcoporum, ut epistolis omnibus de concilio dandis sanctitas tua sola subscribat. Et subscripserunt. Aurelius episcopus Carthaginensis huic decreto consensi, et prelecto  subscripsi. Similiter et ceteri episcopi subscripserunt.



Concilium contra paganos et hereticos.

Basso et Philippo uu. cc. conss. XuI cal. Iulias Carthagine, in secretario basilice restitute. In hoc concilio legationem iterum suscepit Fortunatianus episcopus contra paganos et hereticos.



Item concilium contra paganos et hereticos.

Basso et Philippo uu. cc. conss. III idus Octobris Carthagine, in secretario basilice restitute. In he concilio susceperunt legationem Restitutus et Florentius episcopi contra paganos et hereticos eo tempore quo Seuerus et Macarius occisi sunt, et  propter eorum causam Euodius, Theasius, et uictor episcopi cesi sunt.



Concilium de cognitione episcopi.

CuII. Gloriosissimis imperatoribus Honorio uII et Theodosio III Aug. conss., XuII cal. Iulias Carthagine in basilica regionis secunde. In hoc concilio placuit ut non sibi unus episcopus uindicet cognitionem. Gesta huius concilii ideo non descripsi, quoniam prouinciale, non uniuersale celebratum est.



Concilium contra Donatistas.

Post consulatum gloriosissimorum imperatorum Honorii uIII et Theodosii III Augg., XuIII cal. Iulias Carthagine in basilica regionis secunde. In hoc concilio legationem susceperunt contra Donatistas, Florentius,  Possidius, Presidius, et Benenatus episcopi, eo tempore quo lex data est, ut libera uoluntate quis cultum Christianitatis exciperet.



Concilium contra heresim Pelagii et Celestii.

CuIII. Gloriosissimis imperatoribus Honorio XII et Theodosio IX Augg. conss., cal. Maias Carthagine in secretario basilice Fausti. Cum Aurelius episcopus uniuersali concilio consedisset, astantibus diaconis, placuit omnibus episcopis, quorum nomina et subscriptiones indite sunt, in sancta synodo Carthaginensis Ecclesie constitutis.



Quod Adam non sit factus a Deo mortalis.

CIX. Ut quicunque dicit Adam primum hominem mortalem factum, ita ut siue peccaret siue non peccaret, moreretur in corpore, hoc est, de corpore  exiret, non peccati merito, sed necessitate nature, anathema sit.



Quod paruuli in peccatorum remissionem baptizentur.

CX. Item placuit, ut quicunque paruulos recentes ab uteris matrum baptizandos negat, aut dicit in remissionem quidem peccatorum eos baptizari, sed nichil ex Adam trahere originalis peccati, quod lauacro regenerationis expietur, unde sit consequens ut in eis forma baptismatis in remissionem peccatorum non uera, sed falsa intelligatur, anathema sit. Quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt; nisi quemadmodum Ecclesia catholica ubique diffusa  semper intellexit. Propter hanc enim regulam fidei etiam paruuli, qui nichil peccatorum in seipsos adhuc committere potuerunt, ideo in peccatorum remissionem ueraciter baptizantur, ut in eis regeneratione mundetur, quod generatione traxerunt.



Quod gratia Dei non solum remissionem tribuit peccatorum, sed etiam prestat adiutorium, ne peccetur.

CXI. Item placuit ut quicunque dixerit gratiam Dei, qua iustificatur homo per Iesum Christum Dominum nostrum, ad solam remissionem peccatorum ualere, que iam commissa sunt, non etiam ad adiutorium ut non committantur, anathema sit.



Quod gratia Christi non solum scientiam tribuit auid agamus, sed etiam dilectionem nobis inspirat, ut quod scimus implere ualeamus.


 CXII. Item quisquis dixerit eamdem gratiam Dei per Iesum Christum Dominum nostrum propter hoc tantum nos adiuuare ad non peccandum, quia per ipsam nobis reuelatur, et aperitur intelligentia mandatorum, ut sciamus quid appetere, quid uitare debeamus: non autem per illam nobis prestari, ut quod faciendum cognouerimus etiam facere diligamus atque ualeamus, anathema sit. Cum enim dicat Apostolus, Scientia inflat, caritas uero edificat, ualde impium est ut credamus ad eam que inflat nos habere gratiam Christi, ad eam que edificat non habere: cum sit utrumque donum Dei, et scire quid facere debeamus, et diligere ut faciamus, ut edificante caritate scientia non possit inflare. Sicut  autem de Deo scriptum est, Qui docet hominem scientiam, ita etiam scriptum est, Charitas ex Deo est.



Quod sine Dei gratia nichil boni possimus implere.

CXIII. Item placuit ut quicunque dixerit ideo nobis gratiam iustificationis dari, ut quid facere libero iubemur arbitrio, facilius possimus implere per gratiam, tanquam et si gratia non daretur, non quidem facile, sed tamen possimus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait, Sine me difficilius potestis facere: sed ait, Sine me nichil potestis facere.



Quod non solum humilis, sed uerax sanctorum uox ista est, Si dixerimus quia peccatum non habemus, nos ipsos seducimus.

 CXIu. Item placuit, quod ait sanctus Ioannes apostolus: Si dixerimus quia peccatum non habemus, nos ipsos decipimus, et ueritas in nobis non est, quisquis sic accipiendum putauerit, ut dicat, propter humilitatem oportere dici nos non habere peccatum, non quia uere ita est, anathema sit. Sequitur enim apostolus, et adiungit: Si autem confessi fuerimus peccata nostra, fidelis est et iustus, qui remittat nobis peccata, et mundet nos ab omni iniquitate. Ubi satis apparet hoc non tantum humiliter, sed etiam ueraciter dici. Poterat enim Apostolus dicere: Si dixerimus, non habemus peccatum, nos ipsos extollimus, et humilitas in nobis non est: sed cum ait, nos ipsos decipimus, et ueritas in nobis non est, satis ostendit eum qui dixerit se non habere  peccatum non uerum loqui, sed falsum.



Quod in oratione Dominica sancti pro se dicant, Dimitte nobis debita nostra.

CXu. Item placuit ut quicunque dixerit in oratione dominica ideo dicere sanctos, Dimitte nobis debita nostra, ut non pro seipsis hoc dicant, quia non est eis iam necessaria ista petitio, sed pro aliis, qui sunt in suo populo peccatores, et ideo non dicere unumquemque sanctorum, Dimitte mihi debita mea, sed, Dimitte nobis debita nostra, ut hoc pro aliis potius quam pro se iustus petere intelligatur, anathema sit. Sanctus enim et iustus erat apostolus Iacobus, cum dicebat: In multis enim offendimus omnes Nam quare additum est, omnes, nisi ut ista sententia  conueniret et psalmo, ubi legitur: Ne intres in iudicio cum seruo tuo, quoniam non iustificabitur in conspectu tuo omnis uiuens: et in oratione sapientissimi Salomonis: Non est homo qui non peccauit; et in libro sancti Iob: In manu omnis hominis signat, ut sciat omnis homo infirmitatem suam. Unde etiam Daniel sanctus et iustus, cum in oratione pluraliter diceret: Peccauimus, iniquitatem fecimus, et cetera, que ibi ueraciter et humiliter confitetur: ne putaretur, quemadmodum quidam sentiunt, hoc non de suis, sed de populi sui potius dixisse peccatis, postea dixit: Cum orarem, et confiterer peccata mea, et peccata populi mei Domino Deo meo, noluit dicere peccata nostra, sed peccata populi sui dixit, et sua: quoniam futuros istos, qui  tam male intelligerent, tanquam Propheta, preuidit.



Quod ueraciter a sanctis dicatur, Dimitte nobis debita nostra.

CXuI. Item placuit ut quicunque ipsa uerba dominice orationis, ubi dicimus, Dimitte nobis debita nostra, ita uolunt a sanctis dici, ut humiliter, non ueraciter hoc dicatur, anathema sit. Quis enim ferat orantem, et non hominibus, sed ipsi Domino mentientem, qui labiis sibi dicit dimitti uelle, et corde dicit, que sibi dimittantur, debita non habere?



De plebibus conuersis a Donatistis.

CXuII. Item placuit, quoniam quidem ante aliquot annos in Ecclesia plenario concilio constitutum est ut quecunque Ecclesie in diecesi constitute,  ante leges de Donatistis latas, catholice facta sunt, ad eas cathedras pertineant, per quarum episcopos factum est ut catholice unitati communicarent: post leges autem, quecunque communicauerunt, illuc pertineant quo pertinebant, cum essent in parte Donati. Sed quia multe controuersie postea inter episcopos de diecesibus orte sunt, et oriuntur, quibus tunc minus uidetur esse prospectum, nunc isto concilio sancto placuit ut ubicunque et catholica fuit, et pars Donati, et ad diuersas cathedras pertinebant, quocunque tempore illic unitas facta est uel facta fuerit, siue ante leges, siue post leges, ad eam cathedram pertineant ad quam catholica que iam ibi fuerat pertinebat.



De diecesibus: qualiter eas diuidant inter se episcopi tam catholici quam qui ex Donati parte conuersi sunt.


CXuIII. Ita sane, ut si episcopus ex Donatistis ad catholicam unitatem conuersus est, equaliter inter se diuidant eas que sic fuerint inuente, ubi ambe partes fuerunt, id est, ut alia loca ad illum, alia ad illum pertineant, ita ut ille diuidat, qui amplius temporis in episcopatu habet, et minor eligat. Quod si forte unus fuerit locus, ad eum pertineat cui uicinior inuenitur. Quod si ambabus cathedris equaliter uicinus est, ad eum pertineat, quem plebs elegerit. Quod si forte antiqui catholici suum episcopum uoluerint, et illi suum qui ex Donati parte conuersi sunt, plurium uoluntas paucioribus preferatur. Si autem partes equales sunt, maioris temporis episcopo  deputetur. Si autem ita plurima loca inueniuntur, in quibus ambe partes fuerunt, ut non possint equaliter diuidi, uelut si impari numero fuerint, distributis eis locis qui parem habent numerum, quicunque locus remanserit, hoc in eo seruetur, quod superius dictum est, cum de uno tractaretur loco.



Ut si quam diecesim episcopus ab heresi liberans triennio possederit, nullus eam repetat.

CXIX. Item placuit ut, etiamsi quisquam post leges aliquem locum ad catholicam unitatem conuerterit, si eum per triennium nemine repetente retinuit, ulterius ab eo non repetatur. Si tamen per ipsum triennium fuit episcopus qui posset repetere et tacuit, preiudicium patietur: si autem non fuit,  non preiudicetur matrici, sed liceat, cum locus acceperit episcopum qui non habebat, ex ipso die intra triennium repetere. Itemque si fuerit episcopus ad catholicam ex Donati parte conuersus, non ei preiudicet prefinitum tempus; sed ex quo die conuersus est, habeat per triennium potestatem repetendi loca que ad ipsam pertinebant cathedram.



De his qui in plebes, quas ad se putant pertinere, inconuentis his a quibus tenentur, irruerint.

CXX. Item placuit, ut quicunque episcopi, plebes quas ad suam cathedram estimant pertinere, non ita repetunt ut causas suas episcopis iudicantibus agant, sed alio retinente irruerint, siue uolentibus, siue nolentibus plebibus, cause sue detrimentum patiantur. Et quicunque iam hoc fecerunt, si nondum est inter  episcopos finita contentio, sed adhuc inde contendunt, ille inde discedat, quem constiterit pretermissis iudiciis ecclesiasticis irruisse. Nec sibi quisque blandiatur, si a primate, ut retineat, litteras impetrarit, sed siue habeat litteras, siue non habeat, conueniat eum qui tenet, et eius litteras accipiat, ut eum appareat pacifice tenuisse Ecclesiam ad se pertinentem. Si autem aliquam questionem retulerit, per episcopos iudices causa finiatur: siue quos eis primates dederint, siue quos ipsi uicinos ex consensu elegerint.



De his qui plebes ad se pertinentes negligunt.

CXXI. Item placuit ut quicunque negligunt loca ad suam cathedram pertinentia, in catholicam unitatem lucrari, conueniantur a diligentibus uicinis episcopis, ut id agere non morentur. Quod si intra  sex menses a die conuentionis non effecerint, qui potuerit ea lucrari, ad ipsum pertineant. Ita sane, ut si ille ad quem pertinuisse uidebantur, probare potuerit magis illius electam negligentiam ab hereticis, ut impune ibi sint, et suam diligentiam fuisse preuentam: ut eo modo eius cura sollicitior uetaretur: cum hoc iudices episcopi cognouerint, sue cathedre loca restituant. Sane si episcopi inter quos causa uersatur, diuersarum sunt prouinciarum, ille primas det iudices, in cuius prouincia est locus de quo contenditur. Si autem ex communi placito uicinos iudices elegerint, aut unus eligatur aut tres, ut si tres elegerint, aut omnium sententiam sequantur, aut duorum.



Quod electorum iudicum sententia sperni non debeat.


CXXII. A iudicibus autem quos communis consensus elegerit, non liceat prouocare. Et quisquis prouocatus repertus fuerit per contumaciam nolle obtemperare iudicibus, cum hoc prime sedis episcopo fuerit probatum, det litteras, ut nullus ei communicet episcoporum, donec obtemperet.



Ut si episcopus negligat suam diecesim, communione priuetur.

CXXIII. Si in matricibus cathedris episcopus negligens fuerit aduersus hereticos, conueniatur a uicinis episcopis diligentibus, et ei sua negligentia demonstretur, ut se excusare non possit. Quod si ex die quo conuenitur, intra sex menses, si in eius prouincia exsecutio fuerit, et non eos ad unitatem  catholicam conuertendos curauerit, non ei communicetur, donec adimpleat. Si autem exsecutor ad loca non uenerit, non ascribatur episcopo.



De episcopis qui Donatistas communicasse mentiti fuerint.

CXXIu. Si autem probatum fuerit eum de communione illorum fuisse mentitum, dicendo eos communicasse quos eo sciente non communicasse constiterit, etiam episcopatum amittat.



De presbyteris et clericis, ut non appellent nisi ad Africana concilia.

CXXu. Item placuit, ut presbyteri, diaconi, uel ceteri inferiores clerici, in causis, quas habuerint, si de iudiciis episcoporum suorum questi fuerint, uicini episcopi eos audiant, et inter eos quidquid est  finiant, adhibiti ab eis ex consensu episcoporum suorum. Quod si et ab eis prouocandum putauerint, non prouocent nisi ad Africana concilia, uel ad primates prouinciarum suarum; ad transmarina autem qui putauerit appellandum, a nullo intra Africam in communionem suscipiatur.



De uirginibus etiam minoribus uelandis.

CXXuI. Item placuit, ut quicunque episcoporum necessitate periclitantis pudicitie uirginalis, cum uel petitor potens, uel raptor aliquis formidatur, uel si etiam aliquo mortis periculoso scrupulo compuncta fuerit, ne non uelata moriatur, aut exigentibus parentibus, aut his ad quorum curam pertinet, uelauerit uirginem, seu uelauit intra uiginti et quinque annos etatis: non ei obsit concilium quod de isto  annorum numero constitutum est.



Ne diutius episcopi teneantur in concilio, ternos ex se singularum prouinciarum iudices eligant.

CXXuII. Item placuit, ne diutius uniuersi episcopi qui ad concilium congregati sunt tenerentur, ab uniuerso concilio iudices ternos de singulis prouinciis eligi, et electi sunt de prouincia Carthaginensi, uincentius, Fortunatianus, et Clarus; de prouincia Numidia Alypius, Augustinus, et Restitutus; de prouincia Byzacena, cum sancto sene Donatiano primate Cresconius, Iocundus, et Aemilianus; de Mauritania Sitifensi Seuerianus, Asiaticus, et Donatus; de prouincia Tripolitana Plautius, qui ex more legatus unus est missus, qui omnes cum sancto sene Aurelio uniuersa  cognoscant: a quo petiit uniuersum concilium, ut cunctis siue gestis que confecta iam sunt, seu epistolis ipse subscribat. Et subscripserunt. Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri subscripserunt.



Item huic concilio interfuit Ecclesie Romane legatio.

Post consulatum gloriosissimorum imperatorum Honorii XII et Theodosii uIII Augg., III kal. Iunias, Carthagine in secretario basilice restitute. Cum Aurelius episcopus, una cum Faustino Ecclesie Potentine, prouincie Italie Piceni, legato Romane Ecclesie, uincentio Culositano, Fortunatiano Neapolitano, Mariano Uzipparensi, Adeodato Simidico, Pentadio Carpitano, Rufiniano Muzubensi, Pretextato  Sicilibensi, Quoduultdeo uerensi, Candido Abbiritano, Galloniano Utiensi legatis prouincie Proconsularis, Alypio Thagastensi, Augustino Hipponensium Regiorum, et Posidonio Calamensi legatis prouincie Numidie, Maximiano Aquensi, Iocundo Suffetulensi, et Hilariano Horreocellorum legatis prouincie Byzacene, Nouato Sitifensi, et Leone Moctensi, legatis prouincie Mauritanie Sitifensis, Ninello Rusurrensi, Laurentio Icositano, et Numeriano Rusguniensi legatis prouincie Mauritanie Cesariensis, ab uniuersali concilio iudicibus delectis, astantibus diaconis, consedisset, et quibusdam peractis, multi episcopi ceterorum peragendorum memorasse conquererentur sustinere non posse, et ad proprias Ecclesias festinarent, placuit uniuerso concilio ut ab omnibus  eligerentur de singulis quibusque prouinciis, qui propter alia peragenda residerent. Et factum est ut hi adessent quorum subscriptiones eos adfuisse testantur.



Quod excommunicati ad accusationem admitti non debeant.

CXXuIII. Placuitque omnibus, quoniam superioribus conciliorum decretis de personis que admittende sunt ad accusationem clericorum iam constitutum est, et que persone non admitterentur non expressum est, idcirco definimus eum rite ad accusationem non admitti, qui, posteaquam excommunicatus fuerit, in ipsa adhuc excommunicatione constitutus, siue sit clericus, siue laicus, accusare uoluerit.



Quod serui et liberti, omnesque infames persone non debeant accusare.


CXXIX. Item placuit ut omnes serui uel proprii liberti ad accusationem non admittantur, uel omnes, quos ad accusanda publica crimina leges publice non admittunt. Omnes etiam infamie maculis aspersi, id est, histriones, ac turpitudinibus subiecte persone, heretici etiam, siue pagani, seu Iudei: sed tamen omnibus quibus accusatio denegatur, in causis propriis accusandi licentia non neganda.



Ut qui unum crimen non probauerit, ad alterum admitti non debeat.

CXXX. Item placuit, quotiescunque clericis ab accusatoribus multa crimina obiiciuntur, et unum ex  ipsis, de quo prius egerint, probare non ualuerint, ad cetera iam non admittantur



Qui ad testimonium admittendi sunt.

CXXXI. Testes autem ad testimonium non admittendos, qui nec ad accusationem admitti precepti sunt, uel etiam quos ipse accusator de sua domo produxerit. Ad testimonium autem intra annos 14 etatis sue non admittantur.



De episcopo qui excommunicat eum qui sibi soli crimen dicit esse confessum.

CXXXII. Item placuit ut, si quando episcopus dicit aliquem sibi soli proprium crimen fuisse confessum, atque ille neget, non putet ad iniuriam suam episcopus pertinere quod illi soli non creditur, etsi  scrupulo proprie conscientie se dicit neganti nolle communicare.



Ut non temere quemquam communione priuet episcopus.

CXXXIII. Quandiu excommunicato non communicauerit suus episcopus, eidem episcopo ab allis non communicetur episcopis: ut magis caueat episcopus ne dicat in quemquam quod aliis documentis conuincere non poterit.

Aurelius episcopus dixit: Iuxta statuta totius concilii congregati, et mee mediocritatis sententiam, placet facere rerum omnium conclusionem: uniuersi tituli designati, et digesti huius diei tractatu, ecclesiastica gesta suscipiant; que uero adhuc expressa non sunt, die sequenti per fratres nostros Faustinum  episcopum, Philippum, et Asellum presbyteros uenerabili fratri et cepiscopo nostro Bonifacio rescribemus, et subscripserunt.

Aurelius episcopus, his gestis statutorum apud nos habitis subscripsi.

ualentinus prime sedis episcopus prouincie Numidie, his gestis subscripsi.

Faustinus episcopus Ecclesie Potentine prouincie Piceni, legatus Ecclesie Romane, his gestis subscripsi.

Augustinus episcopus Hipponiensis, legatus prouincie Numidie, his gestis subscripsi.

Possidius episcopus Calamensis, legatus prouincie Numidie, his gestis subscripsi.

uincentius Culusitanus, his gestis subscripsi.

 Fortunatianus Neapolitanus, his gestis subscripsi.

Pentadius Carpentanus, his gestis subscripsi.

Rufianus Maxensis, his gestis subscripsi.

Pretextatus Sicilibensis, his gestis subscripsi.

Quoduultdeus uerensis, his gestis subscripsi.

Candidus Germanie, his gestis subscripsi.

Maximianus Aquensis, his gestis subscripsi.

Iucundus Suffetulensis, legatus prouincie Byzacene, his gestis subscripsi.

Maximinus, legatus prouincie Byzacene, his gestis subscripsi.

Hilarianus Horreocellensis, legatus prouincie Byzacene, his gestis subscripsi.

Nouatus Sitifensis, legatus prouincie eiusdem, his gestis subscripsi.

 Ninellus Rusurrianensis, legatus prouincie Cesariensis, his gestis subscripsi.

Laurentius Icositanus, legatus prouincie Cesariensis, his gestis subscripsi.

Numerianus Rusguriensis, legatus prouincie Cesariensis, his gestis subscripsi.

Leo Moctensis, legatus prouincie Cesariensis, his gestis subscripsi.

Alius Leo, legatus prouincie Sitifensis, his gestis subscripsi.

Et ce eri episcopi 227 similiter subscripserunt.

Philippus presbyter, legatus Ecclesie Romane, his gestis a nobis recollectis subscripsi.

Asellus presbyter, legatus Ecclesie Romane, his gestis subscripsi, que per nos directa sunt.



Incipit epistola ab omni concilio Africano ad Bonifacium urbis Rome episcopum, per Faustinum episcopum, Philippum, et Asellum presbyteros, legatos Ecclesie Romane, directa.


CXXXIu. Domino beatissimo et honorabili fratri Bonifacio Aurelius, ualentinus prime sedis prouincie Numidie, et ceteri, qui presentes adfuimus, numero CCXuII ex omni concilio Africe.

Quoniam Domino placuit ut de his que nobiscum egerunt sancti fratres nostri, cepiscopus Faustinus, et compresbyteri Philippus, et Asellus, non beate memorie episcopo Zosimo, a quo ad nos mandata et litteras attulerunt, sed tue uenerationi, qui in eius locum es diuinitus constitutus, humilitas nostra rescriberet, ea breuiter insinuare debemus, que utrorumque  concordia terminata sunt, nec ea que prolixis gestorum uoluminibus continentur, in quibus, salua quidem caritate, non tamen sine paruo altercationis labore demorati sumus, ea gestis deliberantes que nunc ad causam pertinent. Quanquam et ille, si adhuc esset in corpore, hoc acciperet gratius, quod uideret pacatius terminatum, domine frater. Apiarius presbyter, de cuius et ordinatione, et excommunicatione, et prouocatione fuerat exortum non solum Siccensi, uerum etiam totius Africane Ecclesie non leue scandalum, de omnibus erratis suis ueniam petens communioni est restitutus. Prior autem cepiscopus noster Siccensis Urbanus, quod in eo corrigendum uisum est, sine ulla dubitatione correxit. Quia uero paci et quieti Ecclesie non tantum  ad presens, sed etiam in posterum prospiciendum fuit, quoniam talia multa precesserant, ut uel similia, uel etiam grauiora deinceps precaueri oporteret: placuit nobis ut de Siccensi Ecclesia, retento scilicet honore gradus sui, presbyter remoueretur Apiarius, et accepto epistolio ubicunque alibi uellet et posset, presbyterii munere fungeretur. Quod eidem ipsi per litteras proprias postulanti sine difficultate concessimus. Sane priusquam hec causa isto termino clauderetur, inter alia que diuturnis disceptationibus uersabamus, quia ratio ipsa poscebat ut apud acta ecclesiastica, a fratribus nostris Faustino cepiscopo, et Philippo, et Asello compresbyteris quereremus ut promerent quidquid eis nobiscum agendum fuisset iniunctum. Nonnulla quidem  sine ullo scripto prosecuti sunt uerbis, sed cum id potius flagitaremus, quod in litteris ferrent, commonitorium protulerunt. Quod recitatum nobis, etiam gestis que secum ad uos deferunt, est allegatum. In quo eis quatuor quedam nobiscum agenda mandata sunt, unum de appellationibus episcoporum ad Romane Ecclesie sacerdotem; alterum, ne ad comitatum episcopi importune nauigent; tertium de tractandis presbyterorum et diaconorum causis apud finitimos episcopos, si a suis excommunicati perperam fuerint; quartum de Urbano episcopo excommunicando, uel etiam Romam uocando, nisi ea que uidebantur corrigenda corrigeret. Quorum omnium de primo et tertio, id est, ut Romam liceat episcopis prouocare, et ut clericorum cause apud suarum  prouinciarum episcopos finiantur, iam priore anno etiam litteris nostris ad eumdem uenerabilis memorie Zosimum episcopum datis, insinnare curauimus, ut ea seruare sine ulla eius iniuria paulisper sineremus, usque ad inquisitionem statutorum concilii Niceni. Et nunc de tua poscimus sanctitate ut, quemadmodum ea apud Niceam a Patribus acta uel constituta sunt, sic ea a nobis facta custodiri, et ibi apud uos ista que in commonitorio attulerunt, facias exerceri: id est, si episcopus accusatus fuerit, et iudicauerint congregati episcopi regionis ipsius, et de gradu suo deiecerint eum, et appellasse uideatur, et confugerit ad beatissimum Ecclesie Romane episcopum, et uoluerit audiri, et iustum putauerit ut renouetur examen, scribere his episcopis dignetur qui in finitima et propinqua prouincia sunt, ut ipsi  diligenter omnia requirant, et iuxta fidem ueritatis definiant. Quod si is qui rogat causam suam iterum audiri, deprecatione sua mouerit episcopum Romanum, ut e latere suo presbyterum mittat, erit in potestate quod uelit et quod estimet. Et si decreuerit mittendos esse qui presentes cum episcopis iudicent, habentes auctoritatem eius a quo destinati sunt, erit in suo arbitrio. Si uero crediderit sufficere episcopos ut negotio terminum imponant, faciet quod sapientissimo suo consilio iudicauerit. Item de presbyteris et diaconis. Si episcopus quis iracundus  cito, aut aspere commoueatur aduersus presbyterum siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem:  habeat potestatem eiectus ut finitimos interpellet, et causa eius audiatur, et diligentius tractetur, quia non oportet ei negari audientia roganti, et ille episcopus qui aut iuste aut iniuste reiecit, patienter accipiat ut negotium discutiatur, ut aut probetur eius, aut emendetur sententia. Hec utique usque ad aduentum uerissimorum exemplariorum Niceni concilii inserta gestis sunt, que sibi, quemadmodum ipso quod apud nos fratres ex apostolica sede directi allegauerunt, commonitorio continentur. Eoque ordine, uel apud uos in Italia custodirentur, nullo modo nos talia qualia commemorata iam nolumus, uel tolerare cogemur: sed credimus, adiuuante misericordia Domini Dei nostri, quod tua  sanctitate Romane Ecclesie presidente, non sumus iam istum typhum passuri. Et seruabuntur erga nos, que nobis etiam non disserentibus custodiri debeant. Cum fraterna caritate, que secundum sapientiam atque iustitiam quam tibi donauit Alti-simus, etiam ipse perspicis esse seruanda, si forte aliter se habent canones concilii Niceni. Quamuis plurimos codices legeremus, sed nusquam in Niceno concilio, in Latinis codicibus legimus, quemadmodum in supradicto commonitorio, inde directa sunt. Tum quia hic in nullo codice Greco ea potuimus inuenire, ex Orientalibus Ecclesiis, ubi perhibentur eadem decreta posse etiam authentica reperiri, magis nobis desideramus afferri. Pro qua re tuam quoque uenerationem obsecramus, ut scribere etiam ipse digneris ad illarum partium sacerdotes, hoc est Ecclesie Antiochene,  Alexandrine et Constantinopolitane. Et si aliis etiam tue placuerit sanctitati, ut inde ad nos iidem canones apud Niceam ciuitatem a Patribus constituti ueniant, te potissimum hoc beneficium cunctis Occidentalibus Ecclesiis in Domini adiutorio conferente. Quis enim dubitet exemplaria esse uerissima concilii Niceni in Grecia congregati, que de tam diuersis locis et de nobilibus Grecis Ecclesiis allata et comparata concordant? Quod donec fiat, hec que in commonitorio supradicto nobis allegata sunt, de appellationibus episcoporum ad Romane Ecclesie sacerdotem, et de clericorum causis apud suarum prouinciarum episcopos terminandis, nos usque ad probationem seruaturos esse profitemur, et beatitudinem tuam ad hoc nos adiuturam in Dei uoluntate  confidimus. Cetera uero que in nostra synodo gesta uel firmata sunt, quoniam supradicti fratres nostri, Faustinus cepiscopus, Philippus, et Asellus presbyteri secum ferunt, si dignatus fueris, tue nota facient sanctitati. Et alia manu: Dominus noster te nobis annis plurimis custodiat, beatissime frater. Subscripserunt quoque Alypius, Augustinus, Possidius, Marinus, et ceteri episcopi.



Incipiunt rescripta ad concilium Africanum Cyrilli Alexandrini episcopi, ubi authentica concilii Niceni, translata de Greco per Innocentium presbyterum transmiserunt; que etiam epistole cum eodem concilio Niceno per memoratum presbyterum Innocentium, et Marcellum subdiaconum Ecclesie Carthaginensis sancto Bonifacio episcopo Ecclesie Romane, sub die uI cal. Decembris sunt directe.

 CXXXu. Dominis honorabilibus, sanctis fratribus cepiscopis, Aurelio, ualentino, sed et omni sancte congregationi in Carthaginensi synodo congregate, Cyrillus salutans in Deo caritatem uestram.

Scripta uenerationis uestre multam habentia querimoniam cum omni letitia per filium nostrum Innocentium presbyterum suscepi, quibus a nobis speratis ut de scrinio nostre Ecclesie uerissima exemplaria ex authentica synodo apud Niceam ciuitatem, metropolim Bithynie, a sanctis Patribus constituta atque firmata, sub nostre fidei professione uestre dilectioni porrigamus. Unde, domini honorabiles fratres, salute preeunte Domino, necesse habui per harum latorem filium nostrum Innocentium presbyterum,  fidelissima exemplaria ex authentica synodo, in Nicena ciuitate Bithynie habita, uestre caritati dirigere. Quod et in ecclesiastica historia requirentes inuenietis. De Pascha uero, ut scripsistis, nuntiamus uobis XuII cal. Maias nos futura indictione celebrare. Et alia manu: Deus et Dominus noster sanctam uestram congregationem custodiat, quod optamus, karissimi fratres.



Incipit epistola Attici episcopi Constantinopolitani ad eosdem.

CXXXuI. Dominis sanctis, merito beatissimis fratribus cepiscopis, Aurelio, ualentino, uel ceteris karissimis in synodo apud Carthaginem habita constitutis, Atticus episcopus.

Per filium nostrum Marcellum subdiaconum uestrum  scripta uestre dilectionis cum omni gratiarum actione suscepi, Domino gratias agens, quod merui tantorum fratrum benedictione perfrui. Domini beatissimi fratres, scripsistis sane, ut uerissimos canones apud Niceam ciuitatem, metropolim Bithynie, a Patribus constitutos sub fidei astipulatione dirigam. Et quis est qui communem fidem, uel statuta a Patribus firmata suis fratribus deneget? Qua de re per eumdem filium meum Marcellum, subdiaconum uestrum, nimium festinantem, sicut statuti sunt in Nicea ciuitate a Patribus canones, in integro, ut iussistis, direxi: petens ut pro me plurimum uestra sancta congregatio orare iubeat. Et alia manu: Deus noster sanctitatem uestram custodiat, quod optamus, sancti fratres.



Incipiunt exemplaria concilii Niceni, directa sub die uI cal. Decembris, post consulatum gloriosissimorum imperatorum Honorii XII et Theodosii uIII Augg., Bonifacio urbis Rome episcopo


CXXXuII. Credimus in unum Deum, Patrem omnipotentem, uisibilium, nec non et inuisibilium creatorem. Et in unum Dominum nostrum Iesum Christum, Filium Dei, natum ex Patre unigenitum, hoc est ex substantia Patris, Deum ex Deo, lumen ex lumine, Deum uerum ex Deo uero, natum, non creatum, eiusdem cum Patre substantie, per quem omnia facta sunt, celestia et terrena. Qui propter nos homines, et propter nostram salutem descendit, et incarnatus est, et homo factus passus est. Et resurrexit tertia die, ascendit in celum, uenturus inde iudicare uiuos et mortuos: et in Spiritum sanctum.  Eos uero qui dicunt, erat tempus quando non erat, et qui ex nichilo factum, uel ex alia substantia, uel essentia esse, aut mutabilem aut conuertibilem Filium Dei dicunt, anathematizat catholica et apostolica Ecclesia.

Huic symbolo fidei etiam exemplaria statutorum eiusdem concilii Niceni a memoratis pontificibus annexa sunt, sicut superius per omnia continentur: que nos hic iterum conscribi necessarium non esse credidimus.



Incipit epistola concilii Africani ad papam Celestinum urbis Rome episcopum.

CXXXuIII. Domino dilectissimo et honorabili fratri Celestino Aurelius, Palatinus, Antonius, Tutus,  Seruusdei, Terentius, Fortunatus, Martinus, Ianuarius, Optatus, Ceticius, Donatus, Theasius, uincentius, Fortunatianus, et ceteri, qui uniuersali Africano concilio Carthaginis adfuimus.

Optaremus, si quemadmodum sanctitas tua de aduentu Apiarii letatos uos fuisse, missis per compresbyterum nostrum Leonem litteris intimauit: ita nos quoque de eius purgatione hec scripta cum letitia mitteremus. Esset profecto et nostra et uestra modo alacritas certior, nec prepropera uideretur, que adhuc de audiendo, quam de audito precesserat. Adueniente sane ad nos sancto fratre et cepiscopo nostro Faustino, concilium congregauimus, et credidimus ideo cum illo missum: quoniam sicut per eius operam presbyterio ante redditus fuerat, ita  nunc posset de tantis criminibus a Thabracenis obiectis eo laborante purgari. Cuius tanta ac tam immania flagitia decursum nostri concilii examen inuenit, ut et memorati patrocinium potius quam iudicium, ac defensoris magis operam quam disceptatoris iustitiam superarent. Nam primum, quantum obstiterit, omni congregationi diuersas iniurias ingerendo, quasi Ecclesie Romane asserens priuilegia, et uolens eum a nobis in communionem suscipi: quem tua sanctitas credens appellasse, quod probare non potuit, communioni reddiderat; quod minime tamen licuit, quod etiam gestorum melius lectione cognosces. Triduano tamen laboriosissimo agitato iudicio, cum diuersa eidem obiecta afflictissimi quereremus, uel moras cepiscopi nostri Faustini, uel  tergiuersationes ipsius Apiarii, quibus nefandas turpitudines occulere conabatur, Deus iudex iustus, fortis et longanimis magno compendio resecauit. Tetriore quippe ac putidiore obstinatione compressa, qua tantum liuidum cenum impudentia negationis uolebat obruere, Deo nostro eius conscientiam coarctante, et occulta que in illius corde tanquam in uolutabro criminum iam damnabat etiam hominibus publicante, repente in confessionem cunctorum obiectorum flagitiorum dolosus negator erupit. Et tandem de omnibus incredibilibus opprobriis ultroneus se ipse conuicit, atque ipsam quoque nostram spem, qua eum et credebamus et optabamus de tam pudendis maculis posse purgari, conuertit in gemitus, nisi quoniam istam nostram mestitiam uno tantum solatio mitigauit, quod et nos labore diuturnioris  questionis absoluit, et suis uulneribus qualemcunque medelam, etsi inuita ac sue conscientie reluctante confessione prouidit, domine frater. Prefato itaque debite salutationis officio, impendio deprecamur ut deinceps ad uestras aures hinc uenientes non facilius admittatis, nec a nobis excommunicatos in communionem ultra uelitis excipere: quia hoc etiam Niceno concilio definitum facile aduertet uenerabilitas tua. Nam et si de inferioribus clericis uel laicis uidetur ibi precaueri, quanto magis hoc de episcopis uoluit obseruari, ne in sua prouincia a communione suspensi a tua sanctitate prepropere uel indebite uideantur communioni restitui! Presbyterorum quoque et sequentium clericorum improba  refugia sicut te dignum est, repellat sanctitas tua, quia et nulla Patrum definitione hoc Ecclesie derogatum est Africane: et decreta Nicena, siue inferioris gradus clericos, siue ipsos episcopos suis metropolitanis apertissime commiserunt; prudentissime enim iustissimeque uiderunt [f. prouiderunt] quecunque negotia in suis locis ubi orta sunt finienda. Nec unicuique prouidentie [f. prouincie] gratiam S. Spiritus defuturam, qua equitas a Christi sacerdotibus et prudenter uideatur, et constantissime teneatur: maxime quia unicuique concessum est, si iudicio offensus fuerit cognitorum, ad concilia sue prouincie, uel etiam uniuersale prouocare. Nisi forte quisquam est qui credat unicuilibet posse examinis inspirare iustitiam, et innumerabilibus congregatis  in concilium sacerdotibus denegare. Aut quomodo ipsum transmarinum iudicium ratum erit, ad quod testium necessarie persone uel propter sexus, uel propter senectutis infirmitatem, uel multis aliis impedimentis adduci non poterunt? Nam ut aliqui tanquam a tue sanctitatis latere mittantur, nulla inuenimus Patrum synodo constitutum. Quia illud quod pridem per eumdem cepiscopum nostrum  Faustinum, tanquam ex parte Niceni concilii, exinde transmisistis, in conciliis uerioribus, que accipiuntur Niceni, a sancto Cyrillo cepiscopo nostro Alexandrine Ecclesie, et a uenerabili Attico Constantinopolitano antistite, ex authentico missis: que etiam ante hoc per Innocentium presbyterum et Marcellum subdiaconum, per quos ad nos ab eis directa sunt, uenerabilis memorie Bonifacio episcopo decessori uestro a nobis transmissa sunt, in quibus tale aliquid non potuimus reperire. Exsecutores etiam clericos uestros quibusque petentibus nolite mittere, nolite concedere, ne fumosum typhum seculi in Ecclesiam Christi, que lucem simplicitatis et humilitatis diem Deum uidere cupientibus prefert, uideamur inducere: nam de fratre nostro Faustino   securi sumus, quod eum probitate ac moderatione tue sanctitatis, salua fraterna caritate, ulterius Africa minime patiatur. Et alia manu: Dominus noster sanctitatem uestram euo longiore orantem pro nobis custodiat, domine frater.



[COLLECTIONES DECRETORUM.]





COLLECTIO DECRETORUM PONTIFICUM ROMANORUM, AUCTORE DIONYSIO EXIGUO.





LECTORI [a 1Kb]

 Huic noue editioni Collectionis Canonum ecclesiasticorum Dionysii Exigui, ne quid ueteri iurisprudentie canonice deesse uideatur, subiunximus epistolam eiusdem Dionysii Exigui ad Iulianum presbyterum tituli Sancte Anastasie, prefationis loco, sue collectioni Decretorum Romanorum pontificum prefixam, quam nunc primum suo auctori restitutam, ex ueteri cod. ms. summe eruditionis uiri Iacobi Sirmondi! societatis Iesu presbyteri, cui acceptam refer, tibi damus cum indice tantum capitulorum, omissis Decretorum integris capitibus, que ex ueteri codice Canonum Ecclesie Romane, qui Moguntie primum excusus est, anno 1525, et postea Parisiis an. 1619, facile cuiuis fuerit repetere. Is uero est Iulianus presbyter, qui subscripsit synodis Rome celebratis, sub Felice papa,  Dinamio et Siphidio coss., hoc est anno Christi 488, et sub Symmacho, post consulatum Paulini, hoc est anno  499. Quod hanc Dionysianam collectionem circa hec tempora, post canonum Grecorum interpretationem, factam fuisse arguit. Continet autem Decretales epistolas Siricii, Innocentii, Zosimi, Bonifacii, Celestini, Leonis, Gelasii, et Anastasii, ab anno uidelicet 385 ad annum 486, quas etiam recenset Cresconius in Breuiario Canonico, et Leo Iu papa, apud Gratianum can. de libellis dist. 20, et Hincmarus Rhemensis archiepiscopus, aduersus Hincmarum Laudunensem episcopum, cap. 43. Et uero illa est collectio quam Zacarias papa, in epistola ad Pipinum maiorem domus, et uniuersis episcopis in regno Francie constitutis, LIBRUM DECRETORUM uocat, atque ex eo citat quedam capitula Siricii, Innocentii, Leonis et Gelasii. Qua de re cum ampliorem tractationem paramus, illud  hic de prima Decretalium pontificum Romanorum collectione breuiter admonuisse duximus.





CATALOGUS PONTIFICUM ROMANORUM, QUORUM DECRETA IN HAC COLLECTIONE DIONYSII EXIGUI RECENSENTUR.

CeLESTINUS
	AN. CHR.

SIRICIUS 	385.
INNOCENTIUS 	404.
ZOSIMUS 	417.
BONIFACIUS 	419.

429.
LEO I 	444.
GELASIUS 	492.
ANASTASIUS 	498.






DIONYSII EXIGUI PRAEFATIO.


 Domino uenerabili mihi Iuliano presbytero tituli Sancte Anastasie, Dionysius Exiguus. Sanctitatis uestre piis excitatus studiis, quibus nichil prorsus eorum que ad ecclesiasticam disciplinam pertinent, omittit inquirere, preteritorum sedis apostolice presulum constituta, qua ualui cura diligentiaque collegi, et in quemdam redigens ordinem titulis distinxi compositis: ita duntaxat ut singulorum pontificum, quotquot a me precepta reperta sunt, sub una numerorum serie terminarem, omnesque titulos huic prefationi subnecterem, eo modo quo dudum, de Greco sermone Patrum transferens canones, ordinaram, quod uobis nimium placuisse cognoueram. Qui uero sincerissimo affectu Deum diligitis, et idcirco famulos eius laudanda sollicitudine continetis. Quis  enim peregrinantium seruiens Christo, uestro non fouetur hospitio? Iustum credidi uobis in hac parte famulari, quatenus industriam uestram, quam celestibus impenditis regulis, et presens imitetur etas, et posteritas admiretur. Nam pre uirtutis amore cuncta que sunt utilia desideratis agnoscere, licet omnes uenerandi iuris obseruantiam moribus impleatis. Quantique sit apud Deum meriti beatus papa Gelasius, et nos qui eum presentia corporali non uidimus, per uos alumnos eius facilius estimamus. Cuius eruditione formati gradum presbyteri sancta conuersatione decoratis, ut in uestrorum morum perspicuo munere eius uideatur quodammodo actio prelucere. Quem, sicuti uestra relatione comperimus, in tantum bone uoluntatis exstitisse gratulamur,  ut annuente Domino, principatum in Ecclesia pro multorum salute suscipiens, eum seruiendo, potius quam dominando, sustolleret, uiteque castimoniam  doctrine meritis ampliaret. Denique omne opus eius aut oratio fuisse memoratur, aut lectio. Interdum quoque scribendi curam sumebat, prout causa uel ratio poposcisset, seruorumque Dei maximi consortio atque societate gaudebat. Quorum spiritali collatione tanto diuini amoris studio, tanta uerbi Dei meditatione fouebatur, ut huic etiam illud quod Psalmista cecinit, aptaretur: Beatus homo quem tu erudieris, Domine, et de lege tua docueris eum, ut mitiges eum a diebus malis. Huius enim seculi malos dies ita Domino mitigante atque gubernante transegit, ut uniuersas tentationes mira prudentia et longanimitate sufferret, delicias ieiuniis sperneret, superbiam humilitate calcaret, tanta misericordia animi alacritate claresceret, ut omnes fere pauperes satiari  inops ipse mereretur. Profecto beatus hac inopia per quam diuinis semper laudibus inherebat, sicut propheta dicit ad Dominum: Pauper et inops laudabunt nomen tuum. Fuit enim uir ingenio luculentus, uita precipuus, auctoritate reuerendus. Et ideo tot uirtutum ornatus insignibus, ad tam celsum officium non accessit indignus, honorem summe dignitatis graue nimis onus existimans, paruamque negligentiam pontificis ingens animarum discrimen esse contendens. Idcirco nullo se desidioso otio tradidit, nec luxurioso conuiuio effusoque seruiuit. Ex quibus rebus et animarum morbi nascantur et corporum. Hic itaque pastor summi atque boni Pastoris imitator existens egregius presul sedis apostolice fuit, qui diuina precepta fecit et docuit. Unde eum magnum  inter sanctos esse confidimus, iuxta promissionem Christi Domini dicentis: Qui fecerit et docuerit, maximus uocabitur in regno celorum.





EPISTOLA DECRETALIS PAPAE SIRICII.


 Siricius Himerio episcopo Tarraconensi salutem.

Directa ad decessorem nostrum sancte recordationis Damasum fraternitatis tue relatio, me iam in sedem ipsius constitutum, quia sic Dominus ordinauit, inuenit: quam cum in conuentu fratrum sollicitius legeremus, tanta inuenimus que reprehensione et correctione sint digna, quanta optaremus laudanda  cognoscere. Et quia necesse erat nos in eius labores, curasque succedere, cui per Dei gratiam successimus in honorem: facto, ut oportebat, primitus mee prouectionis indicio, ad singula, prout Dominus aspirare dignatus est, consultationi tue responsum competens non negamus. Quia pro officii nostri consideratione non est nobis dissimulare, non est tacere libertas: quibus maior cunctis Christiane religionis zelus incumbit, portamus onera omnium qui grauantur. Quinimo hec portat in nobis beatus apostolus Petrus, qui nos in omnibus, ut confidimus, administrationis sue protegit et tuetur heredes.



De Arianis non rebaptizandis.

I. Prima itaque pagine tue fronte signasti baptizatos  ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare uelle, quod non licet, cum hoc fieri et Apostolus uetet , et canones contradicant, et post cassatum Ariminense concilium missa ad prouincias, a uenerande memorie predecessore meo Liberio, generalia decreta prohibeant, quos nos cum  Nouatianis aliisque hereticis, sicut est in synodo constitutum , per inuocationem solam septiformis Spiritus episcopalis manus impositione, catholicorum conuentui sociamus, quod etiam totus Oriens Occidensque custodit, a quo tramite uos quoque posthe minime conuenit deuiare: si non uultis a nostro collegio synodali sententia separari.



Ut preter Pascha et Pentecosten baptisma non celebretur.

II. Sequitur de diuersis baptizandorum temporibus, prout unicuique libitum fuerit, improbabilis et emendanda confusio, que a nostris consacerdotibus   non ratione auctoritatis alicuius, sed sola temeritate presumitur, ut passim ac libere natalitiis Christi, seu apparitionis, nec non et Apostolorum, seu Martyrum festiuitatibus innumere, ut asseris, plebes baptismi mysterium consequantur, cum hoc sibi priuilegium et apud nos, et apud omnes Ecclesias dominicum specialiter cum Pentecoste sua Pascha defendat, quibus solis per annum diebus ad fidem confluentibus generalia baptismatis tradi conuenit sacramenta. His duntaxat electis, qui ante quadraginta, uel eo amplius dies nomen dederint, et exorcismis, quotidianisque orationibus atque ieiuniis fuerint expiati, quatenus apostolica illa impleatur preceptio, ut expurgato fermento ueteri, noua incipiat esse conspersio . Sicut ergo Paschalem  reuerentiam in nullo dicimus esse minuendam, ita infantibus, qui necdum loqui poterunt per etatem, uel his quibus in qualibet necessitate opus fuerit sacri unda baptismatis, omni uolumus celeritate succurri: ne ad nostrarum perniciem tendat animarum, si negato desiderantibus fonte salutari exiens unusquisque de seculo et regnum perdat, et uitam. Quicunque etiam discrimen naufragii, hostilitatis incursum, obsidionis ambiguum, uel cuiuslibet corporalis egritudinis desperationem inciderint, et sibi unico credulitatis auxilio poposcerint subueniri: eodem, quo poscunt, momento temporis expetite regenerationis premia consequantur. Hactenus erratum in hac parte sufficiat, nunc prefatam regulam omnes teneant sacerdotes, qui nolunt ab apostolice  petre, super quam Christus uniuersalem construxit Ecclesiam, soliditate diuelli .



De apostatis.

III. Adiectum est etiam, quosdam Christianos ad apostasiam  transeuntes, et idolorum cultu ac sacrificiorum contaminatione profanatos, quos a Christi corpore et sanguine, quo dudum redempti fuerant renascendo, iubemus abscindi. Et si resipiscentes forte aliquando fuerint ad lamenta conuersi, his, quandiu uiuunt agenda penitentia est, et in ultimo fine suo reconciliationis gratia tribuenda, quia, docente Domino, nolumus mortem peccatoris, sed tantum ut conuertatur, et uiuat .



Quod non liceat alterius sponsam ad matrimonii iura sortiri.

 Iu. De coniugalium autem uiolatione requisisti, si desponsatam alii puellam alter in matrimonium possit accipere? Hoc ne fiat, modis omnibus inhibemus, quia illa benedictio quam nupture sacerdos imponit, apud fideles cuiusdam sacrilegii instar est, si ulla transgressione uioletur.



De his qui penitentiam minime seruauerunt.

u. De his uero non incongrue dilectio tua apostolicam sedem credidit consulendam, qui acta penitentia, tanquam canes ac sues ad uomitus pristinos et uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiuere concubitus, quorum professam incontinentiam generati post absolutionem filii prodiderunt. De  quibus, quia iam suffugium non habent penitendi, id duximus decernendum, ut sola intra ecclesiam fidelibus oratione iungantur, sacre mysteriorum celebritati, quamuis non mereantur, intersint: a dominice autem mense conuiuio segregentur, ut hac saltem destructione correpti, et ipsi in se sua errata castigent, et aliis exemplum tribuant, quatenus ab obscenis cupiditatibus retrahantur. Quibus tamen, quoniam carnali fragilitate ceciderunt, uiatico munere, cum ad Dominum ceperint proficisci, per communionis gratiam uolumus subueniri. Quam formam et circa mulieres que se post penitentiam talibus pollutionibus deuinxerunt, seruandam esse censemus.



De monachis et uirginibus propositum non seruantibus.

 uI. Preterea monachorum quosdam atque monacharum, abiecto proposito sanctitatis, in tantam potestatis demersos esse lasciuiam, ut prius clanculo, uelut sub monasteriorum pretextu, illicita ac sacrilega se contagione miscuerint, postea uero in abruptum conscientie desperatione perducti de illicitis complexibus libere filios procrearint, quod et publice leges, et ecclesiastica iura condemnant: has igitur impudicas detestabilesque personas a monasteriorum cetu, ecclesiarumque conuentibus eliminandas esse mandamus, quatenus retruse in suis ergastulis tantum facinus continua lamentatione deflentes, purificatorio possint penitudinis igne decoquere, ut eis uel ad mortem saltem, solius misericordie intuitu per communionis gratiam possit indulgentia  subuenire.



De clericis incontinentibus.

uII. ueniamus nunc ad sacratissimos ordines clericorum, quos in uenerande religionis iniuriam ita per uestras prouincias calcatos atque confusos caritate tua insinuante reperimus, ut Ieremie nobis uoce dicendum sit: Quis dabit capiti meo aquam, et oculis meis fontem lacrymarum, et flebo populum hunc die ac nocte ? Si ergo beatus propheta ad lugenda populi peccata non sibi ait lacrymas posse sufficere, quanto nos possumus dolore percelli, cum eorum qui in nostro sunt corpore, compellimur facinora deplorare, quibus precipue secundum beatum Paulum instantia quotidiana et sollicitudo omnium Ecclesiarum  indesinenter incumbit ? Quis enim infirmatur, et non infirmor? Quis scandalizatur, et ego non uror? Plurimos enim sacerdotes Christi atque leuitas post longa consecrationis sue tempora tam de coniugibus propriis, quam etiam de turpi coitu sobolem didicimus procreasse: et crimen suum hac prescriptione defendere, qua in ueteri Testamento sacerdotibus ac ministris generandi facultas legitur attributa. Dicat mihi nunc, quisquis ille est sectator libidinum, preceptorque uitiorum, si estimat quia in lege Mosis passim sacris ordinibus a Domino nostro laxata sunt frena luxurie, cur eos quibus committebantur sancta sanctorum premonet dicens: Sancti estote, quia et ego sanctus  sum Dominus Deus uester ? Cur etiam procul a suis domibus anno uicis sue in templo habitare iussi sunt sacerdotes ? hac uidelicet ratione, ne uel cum uxoribus possent carnale exercere commercium, ut conscientie integritate fulgentes acceptabile Deo munus offerrent. Quibus expleto deseruitionis sue tempore, uxorius usus solius successionis causa fuerat relaxatus: quia non ex alia, nisi ex tribu Leui, quisquam ad Dei ministerium fuerat preceptus admitti . Unde et Dominus iehsu, cum nos suo illustrasset aduentu, in Euangelio protestatur quia legem uenerit implere, non soluere . Et ideo Ecclesiam, cuius sponsus est speciosus forma , castitatis uoluit splendore radiare: ut in die iudicii, cum rursus aduenerit, sine macula et ruga eam possit,  sicut per apostolum suum instituit, reperire. Quarum sanctionum omnes sacerdotes atque leuite insolubili lege constringimur, ut a die ordinationis nostre sobrietati ac pudicitie et corda nostra mancipemus, et corpora: dummodo per omnia Deo nostro in his que quotidie offerimus sacrificiis placeamus. Qui autem in carne sunt, dicente electionis uase , Deo placere non possunt: uos autem iam non estis in carne, sed in spiritu: si tamen spiritus Dei habitat in uobis; et ubi poterit, nisi in corporibus, sicut legimus , sanctis Dei spiritus habitare? Et quia aliquanti, de quibus loquimur , ignoratione lapsos esse se deflent, his hac conditione misericordiam  dicimus non negandam, ut sine ullo honoris augmento in hoc quo detecti sunt, quandiu uixerint, officio perseuerent, si tamen posthec continentes se studuerint exhibere. Hi uero qui illiciti priuilegii excusatione nituntur, et sibi asserunt ueteri hoc lege concessum, nouerint se ab omni ecclesiastico honore, quo indigne usi sunt, apostolice sedis auctoritate deiectos, nec unquam posse ueneranda attrectari mysteria, a quibus se ipsi, dum obscenis cupiditatibus inhiant, priuauerunt. Et quia exempla presentia cauere nos premonent in futurum, quilibet episcopus, presbyter atque diaconus , si deinceps fuerit talis inuentus, iam nunc sibi omnem per nos indulgentie aditum intelligat obseratum, quia ferro necesse est excidantur uulnera  que fomentorum non senserint medicinam.



De clericis: quales debeant promoueri.

uIII. Didicimus etiam licenter ac libere inexplorate uite homines, quibus etiam fuerint numerosa coniugia, ad prefatas dignitates prout cuicunque libuerit aspirare, quod non tantum illis qui ad hec immoderata ambitione perueniunt, quantum metropolitanis specialiter pontificibus imputamus, qui dum inhibitis ausibus conniuent, Dei nostri quantum in se est precepta contemnunt. Et ut taceamus quod altius suspicamur, ubi illud est quod Deus noster data per Mosen lege constituit, dicens, Sacerdotes mei semel nubant ? et alio loco, Sacerdos uxorem uirginem accipiat, non uiduam, non repudiatam,  non meretricem . Quod secutus Apostolus  ex persecutore predicator, unius uxoris uirum tam sacerdotem quam diaconum fieri debere mandauit. Que omnia ita a uestrarum regionum despiciuntur episcopis, quasi in contrarium magis fuerint constituta. Et quia non est nobis de huiusmodi usurpationibus negligendum, ne nos indignantis Domini uox iusta corripiat, que dicit: uidebas furem, et currebas cum eo, et ponebas tuam cum adulteris portionem , quid ab uniuersis posthec Ecclesiis sequendum sit, quid uitandum, generali pronuntiatione decernimus.



De clericorum conuersatione.

IX. Quicunque itaque se Ecclesie uouit obsequiis, a sua infantia ante pubertatis annos baptizari, et  lectorum debet ministerio sociari, qui ab accessu adolescentie usque ad tricesimum etatis annum, si probabiliter uixerit, una tantum, et ea quam uirginem communi per sacerdotem benedictione perceperit, uxore contentus, acolythus et subdiaconus esse debebit, post que ad diaconii gradum, si se ipse, primitus continentia preeunte, dignum probarit, accedat. Ubi si ultra quinque annos laudabiliter ministrauerit, congrue presbyterium consequetur, et exinde post decennium episcopalem cathedram poterit adipisci: si tamen per hec tempora integritas uite ac fidei eius fuerit approbata.



De grandeuis.

X. Qui uero iam etate grandeuus melioris propositi conuersatione prouocatus ex laico ad sacram militiam  peruenire festinat, desiderii sui fructum non aliter obtinebit, nisi eo quo baptizatur tempore statim lectorum aut exorcistarum numero societur: si tamen eum unam habuisse uel habere, et hanc uirginem accepisse constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconatum, si per hec tempora dignus iudicatus fuerit, prouehatur. Exinde iam accessu temporum presbyterium uel episcopatum, si eum cleri ac plebis euocarit electio, non immerito sortietur.



Quod clericus qui secundam uxorem duxerit deponatur.

XI. Quisquis sane clericus aut uiduam, aut certe secundam coniugem duxerit, omni ecclesiastice dignitatis  priuilegio mox nudetur, laica tantum sibi communione concessa, quam ita demum poterit possidere, si nichil postea, propter quod hanc perdat, admittat.



Que femine cum clericis habitent.

XII. Feminas uero non alias esse patimur in domibus clericorum, nisi eas tantum quas propter solas necessitudinum causas habitare cum eisdem synodus Nicena permisit.



De monachorum promotione.

XIII. Monachos quoque, quos tamen morum grauitas, et uite ac fidei institutio sancta commendat, clericorum officiis aggregari et optamus, et uolumus: ita ut qui intra tricesimum etatis annum sunt, in minoribus  gradus singulos crescente tempore promoueantur ordinibus, et sic ad diaconatus uel presbyterii insignia mature etatis consecratione perueniant, nec statim saltu ad episcopatus culmen ascendant, nisi in his eadem que singulis dignitatibus superius prefiximus, tempora fuerint custodita.



Quod penitens non fiat clericus.

XIu. Illud quoque nos par fuit prouidere ut, sicut penitentiam agere cuiquam non conceditur clericorum, ita et post penitudinem ac reconciliationem nulli unquam laico liceat honorem clericatus adipisci, quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint uasa uitiorum.



Ut si per ignorantiam uel penitens, uel digamus, aut uidue maritus clerici facti fuerint, non promoueantur.


Xu. Et quia his omnibus que in reprehensionem ueniunt, sola excusatio ignorationis obtenditur, cui nos interim solius pietatis intuitu necesse est clementer ignoscere, quicunque penitens, quicunque digamus, quicunque uidue maritus ad sacram militiam indebite et incompetenter irrepsit, hac sibi conditione a nobis ueniam intelligat relaxatam, ut in magno debeat computare beneficio, si adempta sibi omni spe promotionis, in hoc quo inuenietur ordine, perpetua stabilitate permaneat: scituri posthac prouinciarum omnium summi antistites, quod si ultra ad sacros ordines quemquam de talibus crediderint  assumendum, et de suo et de eorum statu quos  contra canones et interdicta nostra prouexerint, congruam ab apostolica sede promendam esse sententiam. Explicuimus, ut arbitror, frater carissime, uniuersa que digesta sunt in querelam, et ad singulas causas, de quibus per filium nostrum Bassianum presbyterum ad Romanam Ecclesiam, ut pote ad caput tui corporis, retulisti, sufficientia, quantum opinor, responsa reddidimus: nunc fraternitatis tue animum ad seruandos canones et tenenda decretalia constituta magis ac magis incitamus. Ut hec que ad tua consulta rescripsimus, in omnium cepiscoporum nostrorum perferri facias notionem, et non solum eorum qui in tua sunt diecesi constituti, sed etiam ad uniuersos Carthaginienses ac Beticos, Lusitanos atque Gallicos, uel eos qui uicinis tibi collimitant  hinc inde prouinciis hec que a nobis sunt salubri ordinatione disposita, sub litterarum tuarum prosecutione mittantur. Et quanquam statuta sedis apostolice, uel canonum uenerabilia definita nulli sacerdotum Domini ignorare sit liberum, ut illius tamen et pro antiquitate sacerdotii tui dilectioni tue esse admodum poterit gloriosum, si ea que ad te speciali nomine generaliter scripta sunt, per unanimitatis tue sollicitudinem in uniuersorum fratrum nostrorum notitiam perferantur, quatenus et que a nobis non inconsulte, sed prouide sub nimia cautela et deliberatione sunt et salubriter constituta, intemerata permaneant, et omnibus in posterum excusationibus aditus, qui iam nulli apud nos patere poterit, obstruatur. Data III idus Februarii, Arcadio et Bauto  uu. cc. conss. 





DECRETA INNOCENTII PAPAE.


 Innocentius Decentio episcopo Eugubino salutem.

Si instituta ecclesiastica, ut sunt a beatis apostolis tradita, integra uellent seruare Domini sacerdotes, nulla diuersitas, nulla uarietas in ipsis ordinibus ac consecrationibus haberetur. Sed dum unusquisque, non quod traditum est, sed quod sibi uisum fuerit, hoc existimat esse tenendum, inde diuersa in diuersis locis uel Ecclesiis aut teneri aut celebrari uidentur, ac fit scandalum populis, qui dum nesciunt traditiones antiquas humana presumptione corruptas, putant  sibi aut Ecclesiis non conuenire, aut ab apostolis uel apostolicis uiris contrarietatem inductam. Quis enim nesciat, aut non aduertat, id quod a principe apostolorum Petro Romane Ecclesie traditum est, ac nunc usque custoditur, ab omnibus debere seruari, nec superduci aut introduci aliquid quod aut auctoritatem non habeat, aut aliunde accipere uideatur exemplum? Presertim cum sit manifestum in omnem Italiam, Gallias, Hispanias, Africam, atque Siciliam, insulasque interiacentes, nullum instituisse Ecclesias, nisi eos quos uenerabilis apostolus Petrus aut eius successores constituerint sacerdotes, aut legant, si in iis prouinciis alius apostolorum inuenitur aut legitur docuisse. Qui si non legunt, quia nusquam inueniunt, oportet eos hoc sequi quod Ecclesia Romana  custodit, a qua eos principium accepisse non dubium est, ne dum peregrinis assertionibus studeant, caput institutionum uideantur omittere. Sepe dilectionem tuam ad urbem uenisse, ac nobiscum in Ecclesia conuenisse non dubium est, et quem morem uel in consecrandis mysteriis, uel in ceteris agendis arcanis teneat, cognouisse, quod sufficere arbitrarer ad informationem Ecclesie tue, uel reformationem, si predecessores tui minus aliquid aut aliter tenue rint, satis certum haberem, nisi de aliquibus consulendos nos esse duxisses. Quibus idcirco respondemus,  non quo te aliqua ignorare credamus, sed ut maiori auctoritate uel tuos instituas, uel si qui a Romane Ecclesie institutionibus errant, ut commoneas, aut indicare non differas, ut scire ualeamus qui sint qui aut nouitates inducunt, aut alterius Ecclesie, quam Romane, existimant consuetudinem esse seruandam.



De pace post confecta mysteria danda.

I. Pacem igitur asseris ante confecta mysteria quosdam populis imperare, uel sibi inter sacerdotes tradere, cum post omnia, que aperire non debeo, pax sit necessario indicenda. Per quam constet populum ad omnia que in mysteriis aguntur, atque in Ecclesia  celebrantur, prebuisse consensum, ac finita esse pacis concludentis signaculo demonstrentur.



De nominibus ante precem sacerdotis non recitandis.

II. De nominibus uero recitandis, antequam precem sacerdos faciat, atque eorum oblationes, quorum nomina recitanda sunt, sua oratione commendet, quam superfluum sit, et ipse pro tua prudentia recognoscis, ut cuius hostiam necdum Deo offeras, eius ante nomen insinues; quamuis illi incognitum nichil sit. Prius ergo oblationes sunt commendande, ac tunc eorum nomina, quorum sunt, edicenda, ut inter sacra mysteria nominentur, non inter alia que ante premittimus, ut ipsis mysteriis uiam futuris precibus aperiamus.



Quod non debeant baptizati nisi ab episcopis consignari.


III. De consignandis uero infantibus manifestum est non ab alio quam ab episcopo fieri licere. Nam presbyteri, licet sint sacerdotes, pontificatus tamen apicem non habent. Hoc autem pontificibus solis deberi ut uel consignent, uel paracletum Spiritum tradant, non solum consuetudo ecclesiastica demonstrat, uerum et illa lectio Actuum apostolorum, que asserit Petrum et Ioannem esse directos, qui iam baptizatis tradant Spiritum sanctum. Nam presbyteris, seu extra episcopum, seu presente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum paracletum. uerba uero dicere  non possum, ne magis prodere uidear, quam ad consultationem respondere.



Quod rite omni sabbato ieiunetur.

Iu. Sabbato uero ieiunandum esse ratio euidentissima demonstrat. Nam si diem dominicum ob uenerabilem resurrectionem Domini nostri Iesu Christi non solum in Pascha celebramus, uerum etiam per singulos circulos hebdomadarum ipsius diei imaginem frequentamus, ac si sexta feria propter passionem Domini ieiunamus, sabbatum pretermittere non debemus, quod inter tristitiam atque letitiam temporis illius uidetur inclusum. Nam utique constat apostolos biduo isto in tristitia et in merore fuisse, et propter metum Iudeorum se occuluisse. Quod utique non dubium est in tantum eos ieiunasse biduo memorato,  ut traditio Ecclesie habeat isto biduo sacramenta penitus non celebrari. Que forma utique per singulas tenenda est hebdomadas, propter id quod commemoratio diei illius semper est celebranda. Quod si putant semel atque uno sabbato ieiunandum, ergo et dominicum et sexta feria semel in Pascha erit utique celebranda. Si autem dominici diei ac sexte ferie per singulas hebdomadas reparanda imago est, dementis est, bidui agere consuetudinem sabbato pretermisso, cum non disparem habeat causam, a sexta uidelicet feria, in qua Dominus passus est, quando et ad inferos fuit, ut tertia die resurgens redderet letitiam post biduanam tristitiam precedentem. Non ergo nos negamus sexta feria ieiunandum,  sed dicimus et sabbato hoc agendum, quia ambo dies tristitiam apostolis, uel his qui Christum secuti sunt, induxerunt, qui die dominico hilarati non solum ipsum festiuissimum esse uoluerunt, uerum etiam per omnes hebdomadas frequentandum esse duxerunt.



De fermento ciuitatis presbyteris dirigendo.

u. De fermento uero quod die dominica per titulos mittimus, superflue nos consulere uoluisti, cum omnes Ecclesie nostre intra ciuitatem sint constitute, quarum presbyteri, quia die ipsa propter plebem sibi creditam nobiscum conuenire non possunt, idcirco fermentum a nobis confectum per acolythos accipiunt, ut se a nostra communione maxime illa die non iudicent separatos, quod per parochias fieri debere  non puto, quia non longe portanda sunt sacramenta, nec nos per cemeteria diuersa constitutis presbyteris destinamus, et presbyteri eorum conficiendorum ius habeant atque licentiam.



De energumenis baptizatis.

uI. De his uero baptizatis qui postea demonio, aut uitio aliquo, aut peccato interueniente, arripiuntur, quesiuit dilectio tua, si a presbytero uel diacono possint aut debeant consignari: quod hoc, nisi episcopus preceperit, non licet: nam ei manus imponenda omnino non est, nisi episcopus auctoritatem dederit id efficiendi. Ut autem fiat, episcopi est imperare, ut manus ei uel a presbytero uel a ceteris clericis imponatur. Nam quomodo id fieri sine magno labore poterit, ut longe constitutus energumenus ad  episcopum deducatur? cum si talis casus ei in itinere acciderit, nec perferri ad episcopum, nec referri ad sua facile possit.



De penitentibus.

uII. De penitentibus autem qui, siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum, Romane Ecclesie consuetudo demonstrat. Ceterum de pondere estimando delictorum sacerdotis est iudicare: ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de seculo absque  communione discebat.



De epistola sancti Iacobi apostoli, in qua pro infirmis orare precipitur.

uIII. Sane quoniam de hoc, sicuti de ceteris consulere uoluit dilectio tua, adiecit etiam filius meus Celestinus diaconus in epistola sua esse a tua dilectione positum illud, quod in beati apostoli Iacobi epistola conscriptum est: Si infirmus aliquis in uobis est, inducat presbyteros, et orent super eum, ungentes eum oleo in nomine Domini, et oratio fidei saluabit infirmum, et suscitabit illum Dominus, et si in peccatis fuerit, remittentur ei. Quod non est dubium de fidelibus egrotantibus accipi uel intelligi debere, qui sancto oleo chrismatis perungi possunt, quod ab episcopo  confectum non solum sacerdotibus, sed omnibus uti Christianis licet, in sua aut in suorum necessitate ungendum. Ceterum illud superfluum uidemus adiectum, ut de episcopo ambigatur quod presbyteris licere non dubium est. Nam idcirco presbyteris dictum est, quia episcopi occupationibus aliis impediti ad omnes languidos ire non possunt. Ceterum si episcopus aut potest, aut dignum ducit aliquem a se uisitandum, et benedicere et tangere chrismate sine cunctatione potest, cuius est ipsum chrisma conficere. Nam penitentibus istud infundi non potest, quia genus est sacramenti. Nam quibus reliqua sacramenta negantur, quomodo unum genus putatur posse concedi? His igitur, frater carissime, omnibus, que tua dilectio uoluit a nobis exponi,  prout potuimus, respondere curauimus: ut Ecclesia tua Romanam consuetudinem, a qua originem ducit, seruare ualeat atque custodire: reliqua uero, que scribi fas non erat, cum adfueris, interrogati poterimus edicere. Erit autem potentie Domini etiam id procurare, ut et tuam Ecclesiam, et clericos nostros, qui sub tuo pontificio diuinis famulantur officiis, bene instituas, et aliis formam tribuas quam debeant imitari. Data XIu cal. April. Theodosio Aug. uII et Palladio u. c. conss. 

Innocentius uictricio episcopo Rhotomagensi salutem.

Etsi tibi, frater carissime, pro merito et honore sacerdotii, quo plurimum polles, uiuendi et docendi secundum ecclesiasticas regulas nota sunt omnia, neque  est aliquid quod de sacris lectionibus tibi minus collectum esse uideatur: tamen quia Romane Ecclesie normam atque auctoritatem magnopere postulasti, uoluntati tue morem admodum gerens digestas uite et morum probabilium disciplinas annexas litteris meis misi, per quas aduertant ecclesiarum regionis uestre populi, quibus rebus et regulis Christianorum uita in sua cuiuscunque professione debeat contineri, qualisque seruetur in urbis Rome ecclesiis disciplina. Erit dilectionis tue per plebes finitimas, et consacerdotes nostros, qui in illis regionibus propriis Ecclesiis president, regularum hunc librum quasi didascalicum atque monitorem sedulo insinuare: ut et nostros cognoscere, et ad fidem confluentium mores ualeant docendi sedulitate formare.  Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex bona imitatione supplere. Incipiamus igitur, adiuuante sancto apostolo Petro, per quem et apostolatus et episcopatus in Christo cepit exordium: ut quoniam plures sepe emerserunt cause que in aliquantis non erant cause, sed crimina, ut de cetero sollicitudo sit unicuique sacerdoti in sua Ecclesia curam huiusmodi habere, sicut apostolus predicat Paulus, talem Ecclesiam Deo exhibendam non habentem maculam aut rugam , ne alicuius morbide ouis afflatu conscientia nostra contaminata uioletur. Propter eos igitur qui uel ignorantia, uel desidia non tenent ecclesiasticam disciplinam, et multa non presumenda presumunt, recte  postulasti ut, in illis partibus istiusmodi, quam tenet Ecclesia Romana forma seruetur. Non quod noua precepta aliqua imperentur, sed ea que per desidiam aliquorum neglecta sunt, ab omnibus obseruari cupiamus: que tamen apostolica et Patrum traditione sunt constituta. Scriptum est namque ad Thessalonicenses Paulo monente: State, et tenete traditiones nostras, siue per uerbum, siue per epistolam . Illud certe tuam debet mentem uehementius excitare, ut ab omni labe seculi istius immunis ante Dei conspectum securus inueniaris, cui multum enim creditur, plus ab eo exigitur usura penarum. Ergo quoniam non pro nobis tantum, sed pro populo Christi cogimur prestare rationem, disciplina deifica [Cod. ms., sanctificata] populum erudire debemus.  Exstiterunt enim nonnulli qui, statuta maiorum non tenentes, castitatem Ecclesie sua presumptione uiolarent, populi fauorem sequentes, et Dei iudicium non timentes. Ergo ne silentio nostro existimemur his prebere consensum, dicente Domino, uidebas furem, et currebas cum eo , hec sunt que deinceps intuitu diuini iudicii omnem catholicum episcopum expedit custodire.



Quod extra conscientiam metropolitani non ordinetur episcopus.

IX. Primum, ut extra conscientiam metropolitani episcopi nullus audeat ordinare, integrum enim iudicium est quod plurimorum sententiis confirmatur, nec unus episcopus ordinare presumat, ne furtiuum beneficium prestitum uideatur. Hoc enim a synodo Nicena constitutum est atque definitum.



Qui ad clerum suscipi non possint, et ut clericorum cause a propriis terminentur episcopis.


X. Item si quis post remissionem peccatorum cingulum militie secularis habuerit, ad clericatum admitti omnino non debeat. Si que autem cause uel contentiones inter clericos tam superioris ordinis quam etiam inferioris fuerint exorte, ut secundum synodum Nicenam congregatis eiusdem prouincie episcopis iurgium terminetur, nec alicui liceat, sine preiudicio tamen Romane Ecclesie, relictis his sacerdotibus qui in eadem prouincia Dei Ecclesiam nutu diuino gubernant, ad alias conuolare prouincias. Quod si quis forte presumpserit, et ab officio cleri submotus, et iniuriarum reus ab omnibus iudicetur.  Si autem maiores cause in medio fuerint deuolute, ad sedem apostolicam, sicut synodus statuit, post iudicium episcopale referantur.



Ut uiduam clericus non ducat uxorem.

XI. Ut uiduam clericus non ducat uxorem, quia scriptum est: Sacerdos uxorem uirginem accipiat, non uiduam, non eiectam . Utique qui ad sacerdotium labore suo et uite probitate contendit, cauere debet ne hoc preiudicio impeditus peruenire non possit.



Ut si laicus uiduam duxerit, clericus non fiat.

XII. Ut is qui uiduam, licet laicus, duxit uxorem, siue ante baptismum, siue post baptismum, non admittatur ad clerum, quia eodem uitio uidetur exclusus.  In baptismo enim crimina dimittuntur, non accepte uxoris consortium relaxatur.



Ut qui secundam uxorem habuerit clericus non sit.

XIII. Ne is qui secundam duxerit uxorem clericus fiat, quia scriptum est: Unius uxoris uirum ; et iterum: Sacerdotes mei semel nubant ; et alibi: Sacerdotes mei non nubant amplius . Et si ab aliquibus existimatur, ante baptismum si forte quis accepit uxorem, et ea de seculo recedente alteram duxerit, in baptismo esse dimissum, satis errat a regula, quia in baptismo peccata remittuntur, non acceptarum uxorum numerus aboletur, cum utique uxor ex legis precepto ducatur, in tantum ut et in paradiso, cum parentes  humani generis coniungerentur , ab ipso sint Domino benedicti, et Salomon dicat, A Deo preparabitur uiro uxor , quam formam etiam sacerdotes omnes seruare usus ipse demonstrat, Ecclesie. Satis enim absurdum est aliquem credere, uxorem ante baptismum acceptam post baptismum non computari, cum benedictio que per sacerdotem super nubentes imponitur, non materiam delinquendi dedisse, sed formam tenuisse legis a Deo antiquitus institute doceatur. Quod si non putatur uxor esse computanda que ante baptismum ducta est, ergo nec filii qui ante baptismum geniti sunt, pro filiis habentur.



Ut alterius clericos ordinare nullus usurpet episcopus.

XIu. Ut de aliena Ecclesia clericum ordinare nullus  usurpet, nisi eius episcopus precibus exoratus concedere uoluerit. Hoc etiam synodus statuit Nicena, ut abiectum ab altero clericum altera Ecclesia non recipiat.



Ut non rebaptizentur qui ad Ecclesiam a Nouatianis uel Montensibus ueniunt.

Xu. Ut uenientes a Nouatianis uel Montensibus per manus tantum impositionem suscipiantur, quia quamuis ab hereticis, tamen in Christi nomine baptizati sunt, preter eos qui si forte a nobis ad illos transeuntes rebaptizati sunt, hi si resipiscentes et ruinam suam cogitantes redire maluerint, sub longa penitentie satisfactione admittendi sunt.



Quod sacerdotes et leuite cum mulieribus coire non debeant.


XuI. Preterea, quod dignum, et pudicum, et honestum est, tenere Ecclesia omnimodo debet, ut sacerdotes et leuite cum uxoribus suis non ceant, quia ministerii quotidiani necessitatibus occupantur: scriptum est enim: Sancti estote, quoniam et ego sanctus sum Dominus Deus uester. Nam si priscis temporibus de templo Dei sacerdotes anno uicis sue non discedebant, sicut de Zacaria legimus , nec domum suam omnino tangebant, quibus utique propter sobolis successionem uxorius usus fuerat relaxatus, quia ex alia tribu et preterquam ex semine Aaron ad sacerdotium nullus fuerat preceptus accedere , quanto magis hi sacerdotes uel leuite pudicitiam ex die ordinationis sue  seruare debeant, quibus uel sacerdotium uel ministerium sine successione est, nec preterit dies qua uel a sacrificiis diuinis uel a baptismatis officio uacent? Nam si Paulus ad Corinthios scribit dicens: Abstinete uos ad tempus, ut uacetis orationi , et hoc utique laicis precepit, multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere, qui si contaminati fuerint carnali concupiscentia, quo pudore uel sacrificare forsitan usurpabunt, aut qua conscientia, quoue merito exaudiri se credunt, cum dictum sit: Omnia munda mundis coinquinatis autem et infidelibus nichil mundum ? Sed fortasse licere hoc credit, quia scriptum est: Unius uxoris uirum , non permanentem  in concupiscentia generandi dixit, sed propter conscientiam futuram. Neque enim integros corpore non admisit, qui ait: uellem autem omnes sic esse, sicut et ego . Et apertius declarat dicens: Qui autem in carne sunt, Deo placere non possunt; uos autem iam non estis in carne, sed in spiritu .



Quod monachus, si clericus factus fuerit, propositum suum seruare debeat.

XuII. De monachis qui diu morantes in monasteriis postea ad clericatus ordinem peruenerint, non debere eos a priore proposito deuiare. Aut enim sicut in monasterio fuit, et quod diu seruauit, in meliori gradu positus amittere non debet. Aut si corruptus postea baptizatus in monasterio sedens, et ad clericatus  ordinem accedere uoluerit, uxorem omnino habere non poterit, quia nec benedici cum sponsa potest iam ante corruptus. Que forma seruatur in clericis maxime, cum uetus regula hoc habeat, ut quisque corruptus baptizatus clericus esse uoluisset, sponderet se uxorem omnino non ducere.



Ut ex curiatibus clericus non fiat, propter uoluptates quas a diabolo inuentas exhibere compellitur.

XuIII. Preterea frequenter quidam ex fratribus nostris curiales, uel quoslibet publicis functionibus occupatos, clericos facere contendunt, quibus postea maior tristitia, cum de reuocandis eis aliquid ab imperatore precipitur, quam gratia nascitur de adscitis. Constat enim eos in ipsis muniis uoluptates etiam exhibere, quas a diabolo inuentas esse non dubium  est, et ludorum aut munerum apparatibus aut preesse aut forsitan interesse. Sit certe in exemplum sollicitudo et tristitia fratrum, quam sepe pertulimus imperatore presente, cum pro his sepius rogaremus, quam ipse nobiscum positus cognouisti, quibus non solum inferiores clerici ex curialibus, uerum etiam iam in sacerdotio constituti, ingens molestia ut redderentur instabat.



De uirginibus uelatis, si deuiauerint.

XIX. Item que Christo spiritaliter nupserunt, et a sacerdote uelantur, si postea uel publice nupserint, uel se clanculo corruperint, non eas admittendas esse ad agendam penitentiam, nisi is cui se iunxerant de mundo recesserit. Si enim de hominibus hec ratio custoditur, ut quecunque uiuente uiro alteri  nupserit, habeatur adultera, nec ei agende penitentie licentia concedatur, nisi unus ex his fuerit defunctus, quanto magis de illa tenenda est que ante immortali se sponso coniunxerat, et postea ad humanas nuptias transmigrauit?



De uirginibus non uelatis, si deuiauerint.

XX. He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio quam cum Deo pepigerunt, solui sine uindicta non poterit? Nam si apostolus Paulus que a proposito uiduitatis  discesserant, dixerit eas habere damnationem, quia primam fidem irritam fecerunt , quanto potius uirgines, que prioris promissionis fidem frangere sunt conate?

Hec itaque regula, frater carissime, si plena uigilantia fuerit ab omnibus Dei sacerdotibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi, manebit unanimitas, iniquitas superata calcabitur, ueritas spiritali feruore flagrabit, pax predicata labiis cum uoluntate anime concordabit, implebitur dictum Apostoli, ut unanimes unum sentientes permaneamus in Christo , nichil per contentionem nobis, neque per inanem gloriam uindicantes, non hominibus, sed Deo nostro  saluatori placentes: cui est honor et gloria in secula seculorum. Amen. Data Xu cal. Martii Honorio Augusto uI et Aristoneto u. c. conss. 

Innocentius Exuperio episcopo Tolosano salutem.

Consulenti tibi, frater carissime, quid de proposita specie unaquaque sentirem, pro captu intelligentie mee que sunt uisa respondi, quid sequendum, uel docilis ratio persuaderet, uel auctoritas lectionis ostenderet, uel custodita series temporum demonstraret. Equidem dilectio tua institutum secuta prudentium ad sedem apostolicam referre maluit, quid deberet de rebus dubiis custodire potius, quam usurpatione presumpta que sibi uiderentur, de singulis obtinere. Cur enim magis pudendum putemus  discere aliquid, quam omnino nescire? mihi quoque ipsi de collatione docilitas accedit, ut perscrutatis rationibus ad proposita respondere compellar: eoque fit ut aliquid semper addiscat, qui postulatur ut doceat. Proponam igitur singula, subiiciamque responsum.



De incontinentia sacerdotum uel leuitarum.

XXI. Proposuisti quid de his obseruari debeat quos in diaconii ministerio aut in officio presbyterii positos incontinentes esse aut fuisse generati filii prodiderunt. De his et diuinarum legum manifesta est disciplina, et beate recordationis uiri Siricii episcopi monita euidentia commearunt, ut incontinentes in officiis talibus positi omni honore ecclesiastico priuarentur,  nec admittantur ad tale ministerium quod sola continentia oportet impleri. Est enim uetus admodum sacre legis auctoritas , iam inde ab initio custodita, quod in templo anno uicis sue habitare precepti sunt sacerdotes, ut seruientes sacris oblationibus puros et ab omni labe purgatos sibi uindicent diuina mysteria, neque eos ad sacrificia fas sit admitti, qui exercent uel cum uxore carnale consortium, quia scriptum est: Sancti estote, quia et ego sanctus sum Dominus Deus uester . Quibus utique propter sobolis successionem propterea uxorius usus fuerat relaxatus, quia ex alia tribu ad sacerdotium nullus fuerat preceptus accedere: quanto magis hi sacerdotes uel leuite pudicitiam ex die ordinationis sue seruare debent, quibus  uel sacerdotium uel ministerium sine successione est, nec preterit dies qua uel a sacrificiis diuinis uel a baptismatis officio uacent? Nam si Paulus ad Corinthios scribit dicens: Abstinete uos ad tempus, ut uacetis orationi , et hoc utique laicis precepit, multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere: qui si contaminatus fuerit carnali concupiscentia, quo pudore uel sacrificare usurpabit, aut qua conscientia, quoue merito exaudiri se credit, cum dictum sit: Omnia munda mundis, coinquinatis autem, et infidelibus nichil mundum ? Sed fortasse hoc licere credit, quia scriptum est: Unius uxoris uirum ; non permanentem in concupiscentia generandi hoc dixit, sed propter continentiam futuram.  Neque enim integros corpore non admisit, qui ait: uellem autem omnes sic esse, sicut et ego , et apertius declarat, dicens: Qui autem in carne sunt, Deo placere non possunt; uos autem iam non estis in carne, sed in spiritu . Et habentem filios , non generantem, dixit. Sed ea plane dispar et diuisa sententia est; nam si ad aliquos forma illa ecclesiastice uite pariter et discipline, que ab episcopo Siricio ad prouincias commeauit, non probabitur peruenisse, his ignorationis uenia remittetur, ita ut de cetero penitus incipiant abstinere, et ita gradus suos in quibus inuenti fuerint sic retentent, ut eis non liceat ad potiora conscendere: quibus in beneficio esse debet, quod hunc ipsum locum quem retinent non amittant. Si  qui autem scisse formam uiuendi missam a Siricio deteguntur, neque statim cupiditates libidinis abiecisse, illi sunt modis omnibus submouendi, qui post admonitionem cognitam preponendam arbitrati sunt uoluptatem.



De ultima penitentia.

XXII. Et hoc quesitum est, quid de his obseruari oporteat, qui post baptismum omni tempore incontinentie uoluptatibus dediti in extremo fine uite sue penitentiam simul et reconciliationem communionis exposcunt. De his obseruatio prior durior, posterior interueniente misericordia inclinatior est; nam consuetudo prior tenuit, ut concederetur eis  penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito negata communio est, concessa penitentia: ne totum penitus negaretur, et duriorem remissionem fecit temporis ratio. Sed postquam Dominus noster pacem Ecclesiis suis reddidit, iam terrore depulso communionem dari abeuntibus placuit, et propter Domini misericordiam, quasi uiaticum profecturis, ne Nouatiani heretici, negantis ueniam, asperitatem et duritiam subsequi uideamur. Tribuetur ergo cum penitentia extrema communio, ut homines huiusmodi uel in supremis suis, permittente Saluatore nostro, a perpetuo exitio uindicentur.



De administrationibus.


XXIII. Quesitum etiam est super his qui post baptismum administrauerunt, et aut tormenta sola exercuerunt, aut etiam capitalem protulerunt sententiam, de his nichil legimus a maioribus definitum . Meminerant enim a Deo potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo igitur reprehenderent factum quod auctore Deo uiderant esse concessum? De his ergo ita ut hactenus seruatum est, sic habemus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda, gesta sua omnia seruabuntur.



Quod uiri cum adulteris uxoribus non conueniant.

 XXIu. Et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum uirorum manere uideantur? Super hoc Christiana religio adulterium in utroque sexu pari ratione condemnat, sed uiros suos mulieres non facile de adulterio accusant, et non habent latentia peccata uindictam; uiri autem liberius uxores adulteras apud sacerdotes deferre consueuerunt, et ideo mulieribus, prodito earum crimine, communio denegatur, uirorum autem latente commisso non facile quisquam ex suspicionibus abstinetur, qui utique submouebitur, si eius flagitium detegatur. Cum ergo par causa sit, interdum probatione cessante uindicte ratio conquiescit.



Quod qui preces uel criminales dictant, habeantur immunes.


XXu. Illud etiam sciscitari uoluisti, an preces dictantibus liberum concedatur utique post baptismi regenerationem a principibus poscere mortem alicuius, uel sanguinem de reatu? quam rem principes nunquam sine cognitione concedunt, sed ad iudices commissa ipsa uel crimina semper remittunt, ut causa cognita uindicentur: que cum quesitori fuerint delegata, aut absolutio aut damnatio pro negotii qualitate profertur, et dum legum in improbos exercetur auctoritas, erit dictator immunis.



Quod hi qui intercedente repudio diuortium pertulerunt, aliisque se uinxerunt nuptiis, adulteri esse monstrentur.

XXuI. De his etiam requisiuit dilectio tua, qui interueniente  repudio alii se matrimonio copularunt, quos in utraque parte adulteros esse manifestum est. Qui uero uel uxore uiuente, quamuis dissociatum uideatur esse coniugium, ad aliam copulam festinarunt, neque possunt adulteri non uideri, in tantum ut etiam he persone quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et duxerit aliam, mechatur; similiter et qui dimissam duxerit, mechatur , et ideo omnes a communione fidelium abstinendos. De parentibus autem aut propinquis eorum, nichil tale statui potest, nisi si incentores illiciti consortii fuisse detegantur.



Qui libri in canone recipiantur.

 XXuII. Qui uero libri recipiantur in canone Scripturarum breuis annexus ostendit. Hec sunt ergo que desiderata moneri uoce uoluisti: Mosis libri quinque, id est Genesis, Exodus, Leuiticus, Numeri, Deuteronomium, nec non et Iesu Naue unus, et Iudicum unus, et Regnorum libri 4, simul et Ruth. Prophetarum libri 16, Salomonis libri 5, Psalterium. Item historiarum Iob liber unus, Tobie unus, Esther unus, Iudith unus, Machabeorum duo, Esdre duo, Paralipomenon duo. Item Noui Testamenti Euangeliorum lib. 4; apostoli Pauli Epistole 14; Epistole Ioannis 3; Epistole Petri 2; Epistola Iude; Epistola Iacobi, Actus apostolorum, Apocalypsis Ioannis. Cetera autem, que uel sub nomine Matthie, siue Iacobi Minoris, uel sub nomine Petri et Ioannis, que a quodam  Leucio scripta sunt, uel sub nomine Andree, que a Nexocaride et Leonide philosophis, uel sub nomine Thome scripta sunt, et si qua sunt alia, non solum repudianda, uerum etiam noueris esse damnanda. Data X cal. Martiarum; Stilicone II et Anthemio conss. 

Innocentius Felici episcopo Nuceriano salutem.

Mirari non possumus dilectionem tuam sequi instituta maiorum, omnia queque possunt aliquam recipere dubitationem, ad nos, quasi ad caput atque ad apicem episcopatus referre: ut consulta uidelicet sedes apostolica ex ipsis rebus dubiis certum aliquid faciendumque pronuntiet, quod nos et libenter accipimus, et dilectionem tuam memorem canonum comprobamus. Scripsisti igitur quod, feruore fidei quo  polles, et amore sancte plebis uel reparaueris Ecclesias Dei, uel nouas quasque construxeris: sed in his clericos quos constituas non habere, aliquos uero mutilos, aliquos digamos esse, ad quod stupuimus prudentem uirum de his uoluisse consulere, que omnibus sunt certa ratione comperta. Ergo non quasi ignoranti dicimus, sed in aliis forsitan occupatos istud oblitos esse uos dicimus.



Si quis uolens partem sibi corporis amputauerit, clericus esse non potest: nolens autem potest.

XXuIII. Qui igitur partem cuiuslibet digiti sibi ipse uolens abscidit, hunc ad clerum canones non admittunt: cui uero casu aliquo contigit, dum aut operi rustico curam impendit, aut aliquid faciens se non  sponte percussit: hos canones precipiunt et clericos fieri, et si in clero fuerint reperti, non abiici. In illis enim uoluntas est iudicata, que sibi ausa fuit ferrum iniicere, quod scilicet et alii id facere dubitare non possit: in istis uero casus ueniam meruit.



Quod digami ad clerum admitti non possint.

XXIX. De digamis autem nec consuli debuit, cum manifesta sit lectio Apostoli, unius uxoris uirum ad sacerdotium siue ad clericatum admitti debere . Et hanc ipsam tamen si uirginem accepit, nam ea que habuerit ante uirum, licet defunctus sit, tamen si clerico postea fuerit copulata, clericus qui eam acceperit esse non poterit, quia in lege cautum est, Non uiduam, non abiectam habere posse coniugem sacerdotem.



Qui de laicis ad clerum non debeant promoueri.


XXX. De laicis uero religio tua consuluit quod canones ordinare prohibeant. Certum est quidem hoc regulas ecclesiasticas continere: sed non ita definitum est ut de omnibus sit laicis constitutum. Neque enim clerici nasci et non fieri possunt, sed designata sunt genera de quibus ad clericatum peruenire non possunt, id est, si quis fidelis militauerit, si quis fidelis causas egerit, hoc est postulauerit, si quis fidelis administrauerit. De curialibus autem manifesta ratio est, quoniam, etsi inueniantur huiusmodi uiri qui debeant clerici fieri, tamen sepius ad curiam repetuntur, cauendum ab his est propter tribulationem que sepe de his Ecclesie prouenit.



Qui de laicis possunt fieri clerici, hic aperte concuba prohibetur.


XXXI. Laici uero qui habentes uxores baptizati sunt, ac sic se instituerint ut opinio eorum in nullo uacillet, ut aut clericis iuncti sint, aut monasteriis, ex quo baptizati sunt, heserint, si non concubinam, non pellicem nouerint, si in omnibus bonis operibus uigilauerint, non prohibentur huiusmodi ad clericatus sortem assumi.



De temporibus immorandis in clero.

XXXII. Ita sane ut in eos tempora a maioribus constituta seruentur: nec cito quilibet lector, cito acolythus, cito diaconus, cito sacerdos fiat. Quia in minoribus officiis si diu perdurent, et uita eorum pariter et obsequia comprobantur, ut ad sacerdotium  postea emersis stipendiorum meritis ueniant, nec preripiant quod uita probata meretur accipere. Quoniam ergo certa definitione monstratum est qui debeant admitti, qui uero reprobari, ex his omnibus, quos uidet dignatio tua non posse reprobari, eligere debebis, quos clericos facias. Si enim nullam gratiam hominibus aut beneficium prestare uelimus, tales inuenire possumus, de quorum assumptione nec incurrere, nec erubescere ualeamus.

Innocentius Maximo et Seuero episcopis per Brutios.

Ecclesiasticorum canonum norma nulli esse debet incognita sacerdoti, quia nesciri hec a pontifice satis est indecorum: maxime cum a laicis religiosis uiris et sciatur, et custodienda esse ducatur. Nuper Maximilianus filius noster agens in rebus cuiusmodi  querelam detulerit, libelli eius series annexa declarat.



Quod hi qui in presbyterio filios genuerint, remoueri ab officio debeant.

XXXIII. Qui zelo fidei ac discipline ductus non patitur Ecclesiam pollui ab indignis presbyteris, quos in presbyterio filios asserit procreasse, quod non licere exponerem, nisi nossem uestram prudentiam legis totius habere notitiam. Et ideo, fratres karissimi, libelli qui subiectus est tenore perspecto, eos qui talia perpetrasse dicuntur iubebitis in medio collocari, discussisque obiectionibus que ipsis presbyteris impinguntur, si conuinci potuerint, a sacerdotali remoueantur officio. Quia qui sancti non sunt sancta tractare non possunt, atque alieni efficiantur  a ministerio quod uiuendo illicite polluerunt. Miramur autem hec eorum dissimulare episcopos, ut aut conhibere, aut nescire esse illicita iudicentur.



Quod post penitentiam nullus possit ad clerum admitti.

XXXIu. Innocentius Agapito, Macedonio et Mariano episcopis Apulis.

Multa in prouincia uestra contra canones ecclesiasticos decretaque maiorum usurpari a plurimis et relationes diuersorum, et suggestiones fidissime retulerunt, que quidem possent facile resecari, si episcopi in his non inuenirentur auctores. Qui dum aut amicis, aut obsequentibus gratiam prestare nituntur, religionem uiolant, ordinesque corrumpunt, ac sic euenit ut indigni quique honores suscipiant ecclesiasticos,  et admittantur ad clerum, qui nec inter laicos quidem dignum locum habere mererentur, sicuti nunc dato nobis libello monstratum est, Modestum quemdam multis criminibus inuolutum, propter que etiam penitentiam egisse dicitur, non solum clericum effectum, quod non licet, uerum etiam ad episcopatus apicem tendere, cum canones apud Niceam constituti penitentes etiam ab infimis officiis clericorum excludant. Et ideo, fratres karissimi, perspecto tenore libelli eum iubebitis presentari, ac si uere constiterit talem qualem libellus affirmat, non solum ab ambitione episcopatus, sed etiam a clericatus re moueatur officio.



De Bubalio et Tauriano, damnatis a prouincialibus episcopis, quorum sententiam sedes apostolica retractare curauit.


XXXu. Innocentius Rufo, Gerontio, Sophronio, Flauiano, Macedonio, Prosdotio, et Aristee episcopis per Macedoniam constitutis. Mora cepiscoporum nostrorum Maximiani et Eumeni, uel potius importunitas temporum fecit ut uos iteraretis de Bubalio et Tauriano querimoniam, et nos iterum in homines perditissimos insurgeremus sed ut possum paucioribus uerbis malorum tantorum imitabor compendium, et strictim que in uolumine litterarum uestrarum conspexerim retractabo. Graue non potuit uideri piissimis mentibus uestris cuiuscunque retractari iudicium, quia ueritas exagitata sepius magis splendescit in luce, et pernicies reuocata in iudicium grauius et sine penitentia condemnatur; nam fructus diuinus  est iustitiam sepius recenseri, fratres karissimi. uerum illud uideo mouisse animos uestros, quod in multis Bubalius sepe fallaciis deprehensus obiecerit exemplaria fictarum quasi a nobis litterarum: cum pro consuetudine hominis nichil quod proferret iam fide dignissimum uideretur. Sed sileatur omne iam de tali negotio murmur, et conuicti diaboli ipsi anhelitus comprimantur. Subiunximus autem his priores litteras, quas per memoratos episcopos miseram: quibus ita plenaria sententia nostrorum sensuum designata est, ut dum relegeritis, nichil ambiguum, nichil requirendum in hac causa de cetero repetatis. Hanc autem paginulam nostram sollicitius credentibus episcopis relegendam mittite, ut sciant plenissime quid sit de Bubalio et Tauriano, ceterisque prouinciarum,  ut seruent, qui digni admonitione sunt, cauere a talibus, ne talia sortiantur.



De terminis minime transferendis.

XXXuI. Innocentius Florentio episcopo Tiburtinensi.

Non semel, sed aliquoties clamat Scriptura diuina  transferri non oportere terminos a patribus constitutos: quia nefas est si quod alter semper possederit, alter inuadat, quod tuam bonitatem frater et cepiscopus noster Ursus asserit perpetrasse. Nam Nomentanam siue Feliciensem parochiam ad suam diecesim a maioribus pertinentem inuasisse te, atque illic diuina celebrasse mysteria inconsulto eodem ac nesciente, non sine dolore conquestus est. Quod si uerum est, non  leuiter te incurrisse cognoscas, unde si declinare cupis tante usurpationis inuidiam, nostris litteris admonitum te conuenit abstinere: certe si aliquid tibi credis iustitie suffragari integris omnibus, et in pristino statu manentibus, post dies uenerabilis Pasche adesse debebis, ut memoratis possis intentionibus respondere, partibusque in medio collocatis, quid antiquitas aut ueritas habeat inquiramus.



Si cuius uxor fuerit abducta in captiuitatem, et alteram maritus acceperit, reuertente prima, secunda mulier debet excludi.

XXXuII. Innocentius Probo.

Conturbatio procelle barbarice facultati legum intulit casum, nam bene constituto matrimonio inter Fortunium et Ursam captiuitatis incursus fecerat neuum,  nisi sancta religionis statuta prouiderent. Cum enim in captiuitate predicta Ursa mulier teneretur, aliud coniugium cum Restituta Fortunius memoratus inisse cognoscitur. Sed fauore Domini reuersa Ursa nos adiit, et nullo diffitente uxorem se memorati esse perdocuit. Quare, domine fili merito illustris, statuimus, fide catholica suffragante illud esse coniugium, quod erat primitus gratia diuina fundatum conuentumque secunde mulieris, priore superstite, nec diuortio eiecta, nullo pacto posse esse legitimum.



Ad Aurelium Carthaginiensem, et Augustinum Hipponensem episcopos scripta salutatoria plena caritate.

XXXuIII. Innocentius Aurelio et Augustino episcopis. Acceptissimi mihi Germani compresbyteri ille  recursus uacuus officio nostro esse non debuit; per charos enim salutare carissimos naturale quodammodo nobis uidetur et consequens. Gaudere igitur in Domino uestram germanitatem amantissimi cupimus, et pro nobis paria ad Deum uota rependere precamur, quia, ut bene nostis, communibus et alternis plus agimus orationibus, quam singularibus aut priuatis.



Ad Iulianam nobilem eiusdem pape scripta exhortatoria.

XXXIX. Singulare membrum Ecclesie tue religionis amplitudinem existere, et a nobis reuerentissime coli satis est omnibus manifestum. In ipso apice enim nobilitatis multo nobiliorem Ecclesie deuotionem impendis, et magis leta Christi agnitione preceptis  eius obtemperas, et in fide potius exsultas, quam tanti generis flore iactaris. Summe uirtutis est uicisse gloriam carnis, et magne est Christi gratie nobilitatem moribus superasse, domina filia merito illustris. Certa igitur existens, dilectissima, uite huius quecunque sunt spatia eternis diuinisque officiis illustrare contende, ut qui insignem te prestitit, reddat sibi per secula clariorem.



Ad Aurelium episcopum Carthaginis de Pascha.

XL. Innocentius Aurelio.

Charitatis nostre officium nullo interuallo dirimitur, etiamsi charta nullos apices ferat. uiuit enim spiritalis gratia alternis in cordibus, et amorem nostrum confouet sacerdotalis ipsa societas. Cum ergo indignum est unitatem Ecclesie non custodiri, idemque  omnes pariter et sentiamus et pronuntiemus, frater carissime, has ego litteras de ratione paschali alterius, dico futuri anni, perscripsi. Nam cum ante diem XI cal. Aprilium pene luna 16 colligatur , itemque in ante diem Iu cal. earumdem ueniat 23, existimaui XI cal. memoratarum die festa paschalia celebranda: quoniam in 23 luna nullum Pascha unquam ante hoc Pascha factum esse cognoscimus. Sententie mee exposui atque edixi tenorem; iam prudentie erit tue, consors mihi frater, cum unanimis et consacerdotibus nostris hanc ipsam rem in synodo religiosissima retractare, ut si nichil dispositioni nostre resultat, nobis plenissime aperteque rescribas, quo deliberatam paschalem diem iam litteris ante ut moris est seruandam  suo tempore prescribamus. Compresbyterum autem Archidamum, quamuis nouerim quod libentissime ac more suscipias consueto, tamen ex abundantibus postulo ut eum inter tuos habere digneris.



De Antiochena Ecclesia.

XLI. Innocentius Bonifacio presbytero.

Ecclesia Antiochena, quam priusquam ad urbem perueniret Romam beatus apostolus Petrus sua presentia illustrauit, uelut germana Ecclesie Romane, diu se ab eadem alienam esse non passa est; nam missis legatis ita pacem postulauit et meruit, ut et Euagrianos suis ordinibus, ac locis intemerata ordinatione quam acceperant a memorato susciperent, et Ioannis sancte memorie uel clericos uel  laicos in unum colligeret atque congregaret. Promittens ipsius ciuitatis episcopus, frater meus Alexander, etiamsi quis forte uel a nobis uel aliunde posterioris ordinationis ad eosdem aduenerit, se sine controuersia recepturum, ac nomen episcopi memorati inter quiescentes episcopos recitaturum: cui rei nos nouerit tradidisse manus, frater carissime, et eos in nostra uiscera recepisse, ne diu membra que requisiuerant sanitatem, ab unitate corporis haberentur aliena. Omnia uero que per ordinem gesta sunt filius meus diaconus Paulus, harum scilicet portitor litterarum, tue dilectioni poterit enarrare: ut et gaudium commune nobiscum habeas, et eos informes qui pro Attici partibus interuenire consueuerunt.



Ad Alexandrum Antiochenum episcopum de pace.


XLII. Innocentius Alexandro episcopo.

Quam grata mihi, quam pia, quam necessaria legatio a tua sanctitate, frater carissime, ad nos directa fuerit, gestorum ipsorum replicatione cognosces. uoluit enim compresbyter noster Cassianus hanc amicitiarum nostrarum paginulam per compresbyterum nostrum Paulum, Nicolaum diaconum, et Petrum subdiaconum, filios nostros, quasi primitias pacis nostre conscribi. Saluto itaque et tuam mihi in Christo germanitatem, et omnem illam que tecum tam bene sentit Ecclesiam, nosque, ut facitis, et alloquamini peto crebrius litteris, et frequentius de uestra salute letificetis. Dabit enim  Dominus  totius nos preteriti temporis dispendia amantissimo litterarum colloquio repensare.



De Attico Constantinopolitano episcopo.

XLIII. Innocentius Maximiano episcopo.

Miramur prudentiam tuam scripta ad Atticum episcopum Constantinopolitane urbis a nobis et prosecutione propria, et dato libello, qui subter annexus est, postulare: a quo nec missas ullas saltem epistolas ad nos uel ad uestram synodum utique pertulisti, idque non petenti estimes tribuendum: quod debeas deprecationibus discussa ratione concessum, communionem suspensa restituitur demonstranti causas quibus id cederat iam esse detersas, et profitenti conditiones pacis impletas. Quod neque apud uos, neque apud nos, ut predixi, Atticus missis aliquibus  suorum uel dicere uoluit, uel demonstrare completum. Quemadmodum Antiochene Ecclesie frater et cepiscopus noster Alexander digna legatione et prosecutus est, et probauit, quibus omnibus utique interesse dignatus cognouisti, quemadmodum singillatim, omnia scriptorum nostrorum ante hac de causa beatissimi Ioannis, quondam cepiscopi nostri, discusserim. utque illi in omnibus satis euidenter monstrauerint uniuersa que apud Antiochiam fieri debuerint, fuisse completa. Quorum amplexati pacem utique fidem fecimus, et magnum tramitem omnibus eamdem postulaturis ostendimus: si modo que discussa sunt atque completa, etiam ipsi se pro suo loco fecisse uel complesse aliquando monstrauerint, communionemque, ut isti legatione solemniter  destinata sibi rogauerint redhiberi. Exspectamus ergo et professionem memorati de completis omnibus conditionibus, quas diuersis temporibus prediximus, et petitionem communionis: ut recte et petenti et probanti se eamdem mereri reddamus, frater carissime. Nam de omnibus plenissimas ad sanctam fratrum nostrorum synodum dudum litteras percepisti.



Item Alexandro episcopo Antiocheno de pace.

XLIu. Apostolici fauoris gratia magno pacis usque ad nos decore resplenduit, tantumque lucis gaudiorum, que infulsit fidelibus: ut dicentes Deo maximas laudes maiores nos debere fateamur, plusque a Deo iocundati sumus, quod discussis omnibus lateribus actionum tue fraternitatis, ita totum pietate ac patientia  gestum cognouimus, ut in omnibus Dominum laudaremus, successumque ipsum ideo prestitum tuis laboribus uideamus, quod tota uirtute pacis amator existens eam requisitam inueneris, et repertam summa caritate seruaueris, cum erga omnes, tum precipue circa illos qui quondam Paulini atque Euagrii episcoporum censiti fuerant nomine. Habeo summam uotorum meorum, cum antiqui neui purgatio tuis temporibus tuisque meritis prorogatur. Quorum etiam illos eiusdem nominis qui in Italia merita clericatus acceperant, censui bono quietis gratiam retinere susceptam. Et quia noster compresbyter Cassianus gratum dixit tue fore dignationi, si meo consilio in ciuitate uestra clericatus ordinem ducere censerentur, statui propter beneuolentiam  tuam, promissaque memorati, ut inter ceteros sacerdotes ministrosque qui in ciuitate sunt, annumerentur, frater carissime. Libenter preterea de episcopis Elpidio atque Pappo cognoui, quod sine questione suas Ecclesias recuperauerint, et multum in gestis, ut subiecta testantur, sollicitus inquisiui, utrum omnibus esset conditionibus satisfactum in causa beati et uere Deo digni sacerdotis Ioannis. Et cum per singula assertio legatorum ex uoto completa esse fateretur, gratias agens Domino communionem Ecclesie uestre ita recepi, ut pre me feram apostolice sedis condiscipulos primos dedisse ceteris uiam pacis: in qua firmatos uos nosque Domini Christi ita benignitas amplexabitur, utque communio, atque ut nullo de cetero titillamento, uel leui cuiusquam contentionis  pudore pulsetur. Scripta autem Acacii episcopi, quoniam cum uestris sunt porrecta, suscepimus: ne per uestram iniuriam ille, qui olim a nobis suspensus fuerat, repudiaretur, et tamen satis abunde in actis statuimus, sicuti dignanter relegere procurabis, quid in eius persona debeat custodiri, ut si per omnia uestris consiliis actibusque tam sanctis se rogauerit esse communem, prestetur seni fauore uestro, nostroque iudicio communionis. ac litterarum a nobis gratia prorogata. Subscripserunt 20 episcopi Italie.



Item Alexandro episcopo Antiocheno. Quod prima sedes beati Petri apud Antiochiam esse memoretur.

XLu. Et onus et honor nobis a tua fraternitate  impositus necessarii tractatus causas induxit: quo litteris, uel commonitorio uestro, ut dat sancti Spiritus gratia, respondere possimus. Reuoluentes itaque auctoritatem Nicene synodi, que unam omnium per orbem terrarum mentem explicat sacerdotum, que censuit de Antiochena Ecclesia cunctis fidelibus, ne dixerim sacerdotibus esse necessarium custodire, qua super diecesim suam predictam Ecclesiam non super aliquam prouinciam recognoscimus constitutum. Unde aduertimus non tam pro ciuitatis magnificentia hoc eidem attributum, quam quod prima primi apostoli sedes esse monstretur, ubi et nomen accepit religio Christiana, et que conuentum apostolorum apud se fieri celeberrimum meruit, queque urbis Rome sedi non cederet, nisi quod illa in transitu  meruit, ista susceptum apud se consummatumque gaudet. Itaque arbitramur, frater carissime, ut sicut metropolitanos auctoritate ordinas singulari, sic et ceteros non sine permissu conscientiaque tua sinas episcopos procreari, in quibus hunc modum recte seruabis, ut longe positos litteris datis ordinari censeas ab his qui nunc eos suo tantum ordinant arbitratu; uicinos autem, si estimas ad manus impositionem tue gratie statuas peruenire: quorum enim te maxima exspectat cura, precipue tuum debent mereri iudicium.



Quod non oporteat secundum constituta imperatorum duos esse metropolitanos episcopos.

XLuI. Nam quod sciscitaris, utrum diuisis imperiali iudicio prouinciis, ut due metropoles fiant, sic  duo metropolitani episcopi debeant nominari: non ergo uisum est ad mobilitatem necessitatum mundanarum Dei Ecclesiam commutari, honoresque aut diuisiones perpeti, quas pro suis causis faciendas duxerit imperator: ergo secundum pristinum prouinciarum morem metropolitanos episcopos conuenit numerari. Cyprios sane asseris, olim Ariane impietatis potentia fatigatos, non tenuisse Nicenos canones in ordinandis sibi episcopis, et usque adhuc habere presumptum, ut suo arbitratu ordinent, neminem consulentes: quocirca persuademus eis, ut curent iuxta canonum fidem catholicam sapere atque unum cum ceteris sentire prouinciis, ut appareat Spiritus sancti gratia ipsos quoque ut omnes Ecclesias  gubernari.



Quod Arianorum clerici non sint suscipiendi in suis officiis, quamuis eorum baptisma, quod catholicum constat, confirmet Ecclesia.

XLuII. Arianos preterea, ceterasque eiusdem modi pestes, quia eorum laicos conuersos ad Dominum sub imagine penitentie ac sancti Spiritus sanctificatione per manus impositionem suscipimus, non uidetur clericos eorum cum sacerdotii aut ministerii cuiuspiam suscipere dignitate: quoniam quibus solum baptisma ratum esse permittimus, quod utique in nomine Patris, et Filii, et Spiritus sancti perficitur; nec sanctum Spiritum eos habere ex illo baptismate, illisque mysteriis arbitramur, quoniam cum a catholica fide eorum auctores desciscerent, perfectionem Spiritus quam acceperant amiserunt, nec dare eius  plenitudinem possunt, que maxime in ordinationibus operatur, quam per impietatis sue perfidiam potius quam fidem dixerim, perdiderunt. Quomodo fieri potest, ut eorum profanos sacerdotes dignos Christi honoribus arbitremur, quorum laicos imperfectos; ut dixi, ad sancti Spiritus percipiendam gratiam cum penitentie imagine recipiamus? Grauitas itaque tua hec ad notitiam cepiscoporum uel per synodum, si potest, uel per harum recitationem faciat peruenire, ut que ipse tam necessario percontatus es, et nos elimate respondimus, communi omnium consensu studioque seruentur.



De sancto Ioanne Constantinopolitano episcopo.

XLuIII. Innocentius Acacio, Beree episcopo.

 Adgaudere litteris fraternitatem tuam de receptis Paulini uel Euagrii episcoporum clericis, populisque, et de restitutis Elpidio atque Pappo cepiscopis percensuimus, et uel sero recepte pacis gratiam te fouere postposita omni contentione peruidimus. Unde has ad prestantissimum fratrem et cepiscopum nostrum Alexandrum reddendas tue transmisimus unanimitati, uidelicet ut si omnes inimicitie, omnis emulatio tam de nomine sancti Ioan nis mirandi episcopi, quam de omnibus eiusdem communionis participibus a tua animositate discessit, has nostre societatis recipias litteras, frater carissime, modo ut omnia que hic actis firmata sunt, apud mediatorem nostrum amabilem Alexandrum ore proprio, ut communicantem conuenit, fatearis. Ut  enim hec nobis unanimitatis caritatisque causa uenerabilis est, sic inheret sollicita, ne quid obliquum, aut subsiciuum in quoquam residere noscatur.



De Bonosiacis, quod Iudeis sint comparandi.

XLIX. Innocentius Laurentio episcopo Seniensi.

Diu mirati sumus dilectionis tue litteris lectis hereticos Photini uenena sectantes in territorio dilectionis tue non solum esse, sed et publice sibi conuenticula in aliquorum possessionibus preparare, cum de toto pene orbe nusquam tam multi quam ad uos delegerint habitare. Quorum doctrine nefarie auctor Marcus dudum de urbe pulsus temeritatis tante est ductus audacia, ut primum sibi inter eos uindicet locum, sed ne ulterius debechandi habeant  facultatem, et animas simplicium ac rusticanorum secum in gehennam, cui destinati sunt, trahant: actum est aduersus eos a defensoribus Ecclesie nostre, quod eos possint expellere, ut qui Christum Deum ex Patris substantia ante secula negant genitum, hi cum Iudeis, qui cum deitatem negauerunt, et nunc usque negant, participium habeant damnationis. Tuum est, frater carissime, que precepta sunt non segnius agere, ne plebem tibi creditam dissimulatione deperdas, et incipias Deo de perditis reddere rationem.



Idem papa de suscipiendis clericis, quos Bonosus, antequam damnaretur, ordinasse cognoscitur.

L. Innocentius Martiano episcopo Naissitano.

 Superiori tempore, si tamen recte recordor, memini me, tam ad dilectionem tuam quam ad fratres et cepiscopos nostros, Rufum, Eusebium et ceteros, huiusmodi litteras de clericis Naissensibus transmisisse. His uidelicet qui se ante damnationem Bonosi assererent ab eodem tam presbyteros quam diaconos ordinatos: ut si relicto atque damnato eius errore uellent Ecclesie copulari, libenter reciperentur. Ne forte qui essent digni recuperande salutis, in eodem deperirent. uerum nunc in Rauennati urbe mihi constituto propter Romani populi necessitates creberrimas Germanio, qui se asserit esse presbyterum, atque Lupentius, qui se diaconum dicit, multorum talium, quasi legatione suscepta prece fusa dolores proprios exprimere gestiuerunt, asserentes se quidem Ecclesias  in dilectionis tue constitutas parochiis retinere, sed tuam communionem non potuisse mereri: ea uidelicet ratione qua Rustitius quidam nomine iterata ordinatione presbyterium suscepisset. Et non leui impedimento fit, dum aut illi dolent huiusmodi hominem in Ecclesia retineri, aut ille sic peccare debere in alios arbitretur, qui in se agnoscit esse peccatum. Et quamuis de eadem re plenius littere mee contineant, quas superius memoraui, tamen etiam nunc admonendam duximus fraternitatem tuam, ut si uere constat aliquos ante damnationem Bonosi ab eodem ordinatos postea uoluisse, uel nunc uelle reuerti, eos recipiendos esse censemus: maxime cum memorati asserant se in tantum anteriori tempore ordinatos, ut sancte recordationis uirum Cornelium episcopum  Sirmiensis urbis, nec non et fratrem nostrum Nicetam, aliosque nonnullos fuisse presentes, cum honoribus, quos se habere memorant, augerentur. Unde, frater carissime, si eorum assertio fidem recipit ueri, suscipiendos esse ambigere non debes, quos tandiu Ecclesias sibi creditas passus es retinere.

Innocentius Rufo, et Eusebio, et ceteris episcopis Macedonibus, et diaconibus in Domino salutem.

Magna me gratulatio habuit, cum post tot discrimina totius  mundi uitalis archidiaconus uestrarum portitor litterarum ex illis partibus ad nos usque directus aduenit, quem cum uidissemus illico, ut oportebat, percontati de uestro statu sumus. uerum ubi reperimus uos ex sententia degere, Domino Deo nostro uberes gratias retulimus, quod  uos famulos suos, suisque altaribus seruientes et in aduersis tueatur, et in prosperis gubernare dignetur. Qui cum tradidisset epistolas eas, precepi illico recenseri, in quibus multa posita esse peruidi, que stuporem mentibus nostris iniicerent, facerentque nos non modicum dubitare utrum aliter putaremus, an ita illa essent posita, quemadmodum personabant. Que cum sepius repeti fecissem, aduerti, sedi apostolice, ad quam relatio, quasi ad caput Ecclesiarum missa currebat, aliquam fieri iniuriam, cuius adhuc in ambiguum sententia duceretur. Unde de quibus iam dudum scripsisse memini, nunc iterare formam argumentis euidentioribus relationis uestre geminata percontatio compellit.



Ut si sacerdos uel quilibet ex clero uiduam uxorem duxerit, uel abiectam, suum perdat officium.


LI. Eos qui uiduas accepisse suggeruntur uxores, non solum clericos effectos agnoui, uerum etiam ad infulas summi sacerdotii peruenisse, quod contra legis esse precepta nullus ignorat. Nam cum Moyses legislator clamitet: Sacerdos uxorem uirginem accipiat, ac ne in hoc precepto aliquid putaretur ambiguum, addidit: Non uiduam, neque eiectam. Contra quod preceptum diuina auctoritate subnixum nulla defensio mandati alterius opponitur: nisi consuetudo uestra, que  ex ignorantia, et ut uerecundius dicam, non ex apostolica traditione et ratione integra constituta est. Nos autem, omnes que per Orientem Occidentemque Ecclesias, nouerit uestra dilectio hec penitus non admittere, nec ad  ultimum ecclesiastici ordinis locum tales assumere, et si reperti fuerint, submouere.



Ut si quis catechumenus habuerit uxorem, et defuncta ea iam post baptismum acceperit alteram, clericus esse non possit.

LII. Deinde ponitur, non dici oportere digamum eum qui catechumenus habuerit, atque amiserit uxorem, si post baptismum fuerit aliam sortitus, eamque primam uideri que nouo homini copulata sit, quia illud coniugium per baptismi sacramentum cum ceteris criminibus sit ablatum, quod cum de una utique dicitur, certe si tres habuerit in ueteri positus homine uxores, erit ei, que post baptismum quarta est, sic interpretantibus prima, uirginis eque nomen accipiet, que quarto ducta est loco. Quis, oro, istud  non uideat contra Apostoli esse preceptum, qui ait, unius uxoris uirum oportere fieri sacerdotem ? Sed obiicitur quod in baptismo totum quidquid in ueteri homine gestum est, sit solutum. Dicite mihi , crimina tantum dimittuntur in baptismo, an et illa que secundum Domini precepta ac Dei instituta complentur? Uxorem ducere crimen est, aut non est crimen? Si crimen est, ergo, prefata uenia dixerim, erit auctor in culpa, qui ut crimina committerentur in paradiso, cum ipse eos iungeret, benedixit . Si uero non est crimen, quia quod Deus iunxit , nefas sit crimen appellari, et Salomon addidit: Etenim a Deo preparatur uiro uxor , quomodo creditur inter crimina esse dimissum, quod  Deo auctore legitur consummatum? Quid de talium filiis percensetur? Nunquid non erunt admittendi in hereditatis consortio, qui ex ea suscepti sunt que ante baptismum fuit uxor, eruntque appellandi uel naturales, uel spurii, quia non est legitimum matrimonium, nisi illud  quod post baptismum assumitur? Ipse Dominus, cum interrogaretur a Iudeis, si liceret dimittere uxorem, atque exponeret fieri non debere, addidit: Quod ergo Deus iunxit, homo non separet ; ac ne de his copulis locutus esse credatur, que post baptismum sortiuntur, meminerint hoc et a Iudeis interrogatum, et Iudeis esse responsum. Quero, et sollicitus quero, si una eademque sit uxor eius qui ante catechumenus,  postea sit fidelis, filiosque ex ea cum esset catechumenus susceperit, ac postea alios, cum fidelis, utrum sint fratres appellandi an non? habeant postea defuncto patre eriscunde hereditatis consortium, quibus filiorum nomen regeneratio spiritalis creditur abstulisse? Quod cum ita sentire atque iudicare absurdum est, que  ratio est hoc defendi, et uacua magis opinione iactari, quam aliqua auctoritate roborari? cum non possit inter peccata deputari, quod lex precepit, et Deus iungit. Nunquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, adulteria exhorruerit, castitatem tenuerit, quero si hec, cum factus fuerit fidelis, amittit, quia per baptismum totum  quod uetus homo gesserat putatur auferri? Aspiciamus gentilem hominem Cornelium orationibus atque eleemosynis uacantem, per reuelationem angelum Petrumque ipsum uidisse, nunquid per baptismum hec illi ablata sunt, propter que ei baptismum uidetur esse concessum? Si ita creditur, mihi credite, non modicum erratur, quia quidquid bene gestum fuerit, et secundum legis precepta custoditum, non potest facientibus deperire. Nuptiarum ergo copula, quia Dei mandato perficitur, non potest dici peccatum, et quod peccatum non est, solui inter peccata credi omnino non debet: eritque integrum estimare aboleri non posse prioris nomen uxoris, cum non dimissum sit pro peccato, quia ex Dei sit uoluntate completum.



Quod non admittantur clerici ab hereticis ordinati.


LIII. uentum est ad tertiam questionem, que pro sui difficultate longiorem exigit disputationem, cum nos dicamus ab hereticis ordinatos uulneratum per illam manus impositionem habere caput. Ubi uulnus infixum est, medicina est adhibenda, ut possit recipere sanitatem: que sanitas post uulnus secuta sine cicatrice esse non poterit, atque ubi penitentie remedium necessarium est, illic ordinationis honorem locum habere non posse. Nam si, ut legitur , quod tetigerit immundus, immundum erit, quomodo id ei tribuetur, quod munditia ac puritas consueuit accipere? sed contra asseritur eum, qui honorem amisit, honorem dare non posse: nec illum aliquid accepisse, quia nichil in dante erat, quod ille  posset accipere, acquiescimus, et uerum est certe, quia quod non habuit, dare non potuit. Damnationem utique, quam habuit per prauam manus impositionem dedit, et qui particeps factus est damnato, quomodo debeat honorem accipere, inuenire non possum. Sed dicitur uera ac iusta legitimi sacerdotis benedictio auferre omne uitium, quod a uitioso fuerat iniectum.



Quod in ordinationibus crimina uel uitia non bene credantur auferri.

LIu. Ergo, si ita est, applicentur ad ordinationem sacrilegi, adulteri, atque omnium criminum rei, quia per benedictionem ordinationis crimina uel uitia putantur auferri. Nullus sit penitentie locus, quia id potest prestare ordinatio, quod longa satisfactio  prestare consueuit. Nostre uero lex est Ecclesie, uenientibus ab hereticis, qui tamen illic baptizati sunt, per manus impositionem, laicam tantum tribuere communionem, nec ex his aliquem in clericatus honorem uel exiguum subrogare.



Quod hi qui a Bonoso heretico ordinati sunt propterea sint recepti, ne scandalum remaneret Ecclesie.

Lu. At uero qui a catholica ad heresim transierunt, quos non aliter oportet nisi per penitentiam suscipi, apud uos non solum penitentiam non agunt, uerum etiam honore cumulantur. Sed Anisii fratris quondam nostri, aliorumque consacerdotum summa de liberatio hec fuit, ut quos Bonosus ordinauerat, ne cum eodem remanerent, ac fieret non mediocre scandalum, si ordinati reciperentur; uicimus, ut opinor,  ambigua. Iam ergo quod pro remedio ac necessitate temporis statutum est, constat primitus non fuisse, ac fuisse regulas ueteres, quas ab apostolis aut apostolicis uiris traditas Ecclesia Romana custodit, custodiendasque mandat his qui eam audire consueuerunt, sed necessitas temporis id fieri magnopere postulabat. Ergo quod necessitas pro remedio reperit, cessante necessitate debet utique cessare pariter, quod urgebat, quia alius est ordo legitimus, alia usurpatio, quam ad presens fieri tempus impellit. Sed canones apud Niceam constituti de Nouatianis fieri permiserunt, prius ille canon a Patribus institutus ponendus est, ut possimus aduertere uel quid uel qualiter ab eisdem sensum sit uel preceptum. De his, inquit, qui nominant seipsos catharos, id est  mundos, et aliquando ueniunt ad catholicam Ecclesiam, placuit sancte et magne synodo, ut accepta manus impositione sic maneant in clero.

Possumus uero dicere de solis hoc Nouatianis esse preceptum, nec ad aliarum heresum clericos pertinere; nam si utique de omnibus ita definirent, addidissent a Nouatianis aliisque hereticis reuertentes debere in suum ordinem recipi: quod si ita esset, etiam illud maxime, quod de Paulianistis dictum est, poterit confirmare, a quibus uenientes etiam baptizari precipiunt. Nunquidnam cum de Paulianistis iubent, omnes qui ab hereticis reuertuntur, erunt hoc exemplo baptizandi? quod cum nullus audeat facere, de ipsis tantum esse preceptum ratio ipsa demonstrat. Denique baptizatos rite ab euangelista  Philippo Petrus et Ioannes sola manus impositione consummant : illos uero quos apostolus Paulus Ioannis baptismate baptizatos reperit , interrogauitque an Spiritum sanctum suscepissent, fatentibusque se illud ne quidem nomen audisse, iussit eos baptizari. uidetis ergo rite baptizatos, illo dono iterari non posse: et aliter sola aqua lotos baptizari in nomine Patris, et Filii, et Spiritus sancti necessarium peruideri. Ita et de Nouatianis tantum iussum esse lucida manifestatione perlegitur, quod idcirco distinctum esse ipsis duabus heresibus ratio manifesta declarat, quia Paulianiste in nomine Patris, et Filii, et Spiritus sancti minime baptizant. Et Nouatiani iisdem nominibus tremendis uenerandisque baptizant, nec apud istos de unitate potestatis  diuine, hoc est Patris, et Filii, et Spiritus sancti, questio aliquando commota est, et ideo de omnibus segregatis hec sola electa est, cui istud crederent concedendum, quia nichil in Patris, et Filii, et Spiritus sancti sacramento peccarent. Si quis uero de catholica ad heresim transiens, aut fidelis ad apostasiam reuertens resipiscens redire uoluerit, nunquid eadem ratione poterit ad clerum permitti? Quorum commissum non nisi longa penitentia poterit aboleri, nec post penitentiam clericum fieri ipsi canones sua auctoritate permittunt. Unde constat, qui de catholica ad Bonosum transierunt damnatum, atque se passi sunt uel cupierunt ab eodem ordinari, non oportuisse ordinationis ecclesiastice suscipere dignitatem, qui commune omnium Ecclesiarum iudicium  deserentes, suam peculiariter in Bonoso uanitatem sequendam esse duxerunt; sed multos constat uim passos, atque inuitos attractos repugnantesque ab eodem ordinatos. Dicat mihi, uolo, quisquis hoc credit, si non post ordinationem Bonosi interfuit, cum conficeret sacramenta, si communioni eius participatus non est, si statim discedentibus de eius pessimo conciliabulo ad Ecclesiam rediit, et iste talis potest habere colorem aliquem excusationis. Ceterum alii qui uel post annum aut mensem ad Ecclesiam redierunt intelligitur eos qui in catholica nouerunt se propter uitia sua non posse suscipere ordinationem, idcirco ad illum perrexisse, qui passim et sine ulla discussione ordinationes illicitas faciebat: credentes se posse per istam institutionem locum in Ecclesia  catholica reperire, de quo antea desperauerant. Nunc illud quod superest interrogo, qui post mensem aut amplius rediit, cum se presbyterum a Bonoso confideret ordinatum, si non sacramenta confecit, si non populis distribuit, si non missas secundum consuetudinem compleuit: quid de his censeatis, queso promatis apertius? Ad summam certe, qui nichil a Bonoso acceperunt, rei sunt usurpate dignitatis, qui conficiendorum sacramentorum sibi uindicauerunt aut non uindicauerunt auctoritatem, atque id se putauerunt esse, quod his nulla fuerat regulari ratione concessum.



Quod in Ecclesia peccatum populi inultum soleat preteriri.

 LuI. Peruideat ergo dilectio uestra hactenus talia transisse, et aduertite quod, ut dicitis, necessitas imperauit in pace iam Ecclesias constitutas non posse presumere: sed, ut sepe accidit, quoties a populis aut a turba peccatur, quia in omnes propter multitudinem non potest uindicari, inultum soleat transire:  priora ergo dimittenda dico Dei iudicio; de reliquo maxima sollicitudine precauendum.



Quod subreptum fuerit apostolice sedi, et suam in melius sententiam commutarit, quando damnationem Photini rescindit.

ueniam nunc ad maximum quasi quoddam thema Photinum, et quod mihi anxium est ac difficillimum, maiorum meorum reuoluam sententias. Fuerat de illo quoquo pacto, ut etiam ipsi commeministis, aliquid utique grauius constitutum; uerum quoniam id per rumorem falsum, ut asseritis, subreptum huic sedi, et elicitum per insidias demonstratis, quia res ad salutem rediit, ueniam nos hanc in tantum uobis adnitentibus post condemnationem more apostolico subrogamus, tantisque uestris assertionibus, uobisque tam bonis, tam caris non dare consensum, omnibus  duris rebus durius arbitramur. Pro uestra ergo arbitratione, fratres karissimi, sententia ac postulatione episcopum Photinum habetote licitum ita constituere, ut deprecamini, et nostram in melius conuersam sententiam labore uel testimonio uestro compotes uoti suscipite. Aeque Eustathium a me sepissime comprobatum nolite exspectare, ut diaconii gratia exspolietur: sollicitos enim uos pro salute libenter audio, contra caput etiam, si faciendum est, non libenter admitto, cui manum porrigitis, uobiscum porrigo, cui porrigo, mecum porrigite. Hec enim ad Corinthios apostolica est declarata benignitas , ut in uno spiritu ductam ac reductam sententiam boni semper indifferenter sequantur. Nam fateor, hec me primum res bene habet erga Eustathium diaconum,  quod nec contra fidem unquam quidquam locutus sit, nec loquentem admiserit, nec ad mortem crimen aliquod commisisse, uel iactatum unquam, uel fictum de eo recognouerim. Et qui in his saluus est, si quo pacto conuersationes amabiles non habet, habendus est, ut minus pro tempore dilectus, non ut inimicus estimatus, diabolo in perpetuum mancipandus. Cognosco illum inter illas simultates ac turbines, contra multorum studia, non dico qualia, diuersa sensisse, et cum hinc res calamitatesque ipse emendate sint, adhuc Dizoniani et Cyriaci subdiaconorum non potuisse apud uos emendationem reuiuiscere. Compescite, queso, ab illo predictisque, quorumcunque uidetis animos, ac non iustas emulationes, ut ipse apud nos integer, apud uos cum suis reparatus  mereatur pacem, non fictam peruidens caritatem. Omnibus igitur uobis ac singillatim occurrat caritas, et uinculis que nullis modis a Christo soluuntur, uobiscum pariter in perpetuum connexa, letetur in Domino.





DECRETA ZOSIMI PAPAE.



Quod monachi uel laici, nisi per gradus Ecclesie, non debeant ad summum sacerdotium peruenire.

I. Zosimus episcopus urbis Rome Hesychio episcopo Salonitano. Exegit dilectio tua preceptum apostolice sedis, in quo Patrum decreta consentiunt, et  significas nonnullos ex monachorum cetu, quorum solitudo quamuis frequentia maior est, sed et laicos ad sacerdotium festinare. Hoc autem specialiter, et sub predecessoribus nostris, et nuper a nobis interdictum constat, litteris ad Gallias Hispaniasque transmissis,  in quibus regionibus familiaris est ista presumptio: quamuis nec Africa super hac admonitione nostra habeatur aliena, ne quis penitus contra Patrum precepta, qui ecclesiasticis disciplinis imbutus per ordinem non fuisset, et temporis approbatione diuinis stipendiis eruditus, nequaquam ad summum Ecclesie sacerdotium aspirare presumeret, et non solum in eo ambitio inefficax haberetur, uerum etiam in ordinatores eius, ut carerent eo ordine quem sine ordine contra precepta Patrum crediderant presumendum. Unde miramur ad dilectionem tuam statuta apostolice sedis non fuisse perlata. Laudamus igitur propositum constantie tue, frater carissime, nec aliud de pontificii censura ueteris auctoritatis genus exspectandum fuit, quam ut talibus ambitionibus pro  preceptis Patrum in procinctu fidei constitutus occurreres. Igitur si quid auctoritati tue, quod nos non opinamur, estimas defuisse, supplemus. Obsistite talibus ordinationibus, obsistite superbie et arrogantie uenienti. Tecum faciunt precepta Patrum, tecum apostolice sedis auctoritas. Si enim officia secularia principem locum, non uestibulum actionis ingressis, sed per plurimos gradus examinatis, temporibus deferunt, quis ille tam arrogans, tam impudens inuenitur, ut in celesti militia, que propensius ponderanda est, et sicut aurum repetitis ignibus explorandum, statim dux esse desideret? Cum tiro ante non fuerit, et prius uelit dicere quam discere? Assuescat in Domini castris, in lectorum primitus gradu diuini rudimenta seruitii, nec illi uile sit, exorcistam, acolythum,  subdiaconum, diaconum per ordinem fieri, nec hoc saltu, sed statutis maiorum ordinatione temporibus. Iam uero ad presbyterii fastigium talis accedat, ut et nomen etas impleat, et meritum probitatis stipendia ante acta testentur. Iure inde summi pontificis locum sperare debebit, facit hoc nimia remissio consacerdotum nostrorum, qui pompam multitudinis querunt, et putant ex hac turba aliquid sibi dignitatis acquiri. Hinc passim numerosa popularitas etiam his locis ubi solitudo est, talium reperitur, dum parochias extendi cupiunt, aut quibus aliud prestare non possunt, diuinos ordines largiuntur. Quod oportet districti semper esse iudicii, rarum est enim omne quod magnum est.



Quod si quis interdicta despexerit, gradus sui periculo subiacebit.


II. Proinde nos, ne quid meritis dilectionis tue derogemus, ad te potissimum scripta direximus, que in omnium fratrum et cepiscoporum nostrorum facies ire notitiam, non tantum eorum qui in ea prouincia sunt, sed etiam qui uicinis dilectionis tue prouinciis adiunguntur. Sciet, quisquis hoc, postposita Patrum et apostolice sedis auctoritate, neglexerit, a nobis districtius uindicandum, ut loci sui minime dubitet  sibi non constare rationem, si hoc putat post tot prohibitiones impune posse tentari: contumelie enim studio fit quidquid interdictum toties usurpatur.



Que in singulis cleri gradibus tempora sint prefixa.

III. Hec autem singulis gradibus obseruanda sunt tempora: Si ab infantia ecclesiasticis ministeriis nomen dederit, inter lectores usque ad uicesimum etatis annum continuata obseruatione perduret. Si maior iam et grandeuus accesserit, ita tamen ut post baptismum statim se diuine militie desideret mancipari, siue inter lectores, siue inter exorcistas quinquennio teneatur, exinde acolythus uel subdiaconus quatuor annis, et sic ad benedictionem diaconatus, si meretur, accedat, in quo ordine quinque annis, si inculpate se gesserit, herere debebit. Exinde, suffragantibus  stipendiis, per tot gradus datis proprie fidei documentis, presbyterii sacerdotium poterit promereri. De quo loco si eum exactior ad bonos mores uita produxerit, summum pontificatum sperare debebit, hac tamen lege seruata, ut neque digamus, neque penitens ad hos gradus possit admitti. Sane, ut etiam defensores Ecclesie, qui ex laicis fiunt, supradicta obseruatione teneantur, si meruerint esse in ordine clericatus. Data IX cal. Mart., dominis nostris Honorio XII et Theodosio uIII Augg. conss.



Ad presbyteros Rauennatium.

Iu. Zosimi episcopi commonitorium presbyteris et diaconibus qui Rauenne sunt. Ex relatione fratris nostri Archidami presbyteri qualiter suscepti sitis, uel quid egeritis, agnouimus; uel qualiter illi suscepti  sunt, qui contra canones aduersum nos ad comitatum, nescio qua audentes temeritate, ire uoluerunt. Ad quos hec, que nunc misimus, olim scripta feceramus, eorum, quas iniuriose miserant, respondentes epistolis. Sed quoniam non potuerunt rei in sua, hoc est in nostra Ecclesia Romana, cum nostris compresbyteris commorari, has ad uos illis tradendas litteras destinauimus, in quibus decreto nostro sanximus memoratos perturbatores omnium ab apostolice nostre sedis communione alienos fuisse, atque nostra subscriptione prolatum sententiam suscepisse. Illos etiam qui effrenato huius facto consilioque assensum commodare uoluerunt, uestre caritatis est estimare qualiter habeantur. Quibus hoc obiicere uos debetis, quod iuxta canonum precepta fortiter incurrere,  et qualiter presbyteros non decebat, rebelles existere tentauerunt. uos tamen menemus, in speculis esse debere, ne qua eorum prorumpat audacia, quos anathematizatos scit sancta et apostolica Ecclesia. De his uero qui eorum se societati iunxerunt, quid de his agere debeamus, cum reuersi fueritis, consilio meliori tractabimus. Et alia manu: Datum u nonas Octob., Honorio XII et Theodosio uIII Augg. conss. 





DECRETA BONIFACII PAPAE.



Supplicatio pape Bonifacii, ut constituatur a principe, quat nus in urbe Roma nunquam per ambitum ordinetur antistes.


I. Bonifacius episcopus Honorio Augusto. Ecclesie  mee, cui Deus noster meum sacerdotium, uobis res humanas regentibus, deputauit, cura constringit, ne causis eius, quamuis adhuc corporis incommoditate detinear, propter conuentus qui a sacerdotibus  uniuersis, et clericis, et Christiane plebis perturbationibus agitantur, apud aures Christianissimi principis desim. Si quidem secus, quam oportet, eueniat, non uos id facere, qui cuncta equa moderatione componitis: sed nos per nostram tacentes desidiam uidebimur, quod ciuitatis quietem, Ecclesie pacem peruertere ualeat, amisisse. Cum enim humanis rebus diuine cultor religionis, Domino fauente, presideas, nostra culpa erit, si non id sub uestra gloria  firmo et stabili iure custodiatur, quod per tot annorum seriem, et sub illis etiam principibus obtinuit, quos nulla nostre religionis cura constrinxit, id est ut seruentur licita, et sub uestre imperio clementie, minime, que sunt illicita, formidentur.  Ipsa enim Ecclesia deuotionem tuam, Christianissime imperator, meo quidem sermone, sed suo uenerabili appellat affectu, quam Christus Deus noster, uestri fidus rector, et gubernator imperii uni desponsatam sibi, et intactam uirginem seruat: nec in ea aliquos patiamini insidiantium procellarum fluctus illidi, et quietam faciem tempestatis insolite tumore turbari, gloriosissime et tranquillissime imperator Auguste: ipsa uero, que uni desponsata, uestra tamen mater est Ecclesia, hac pietatem uestram legatione, quam suis sacerdotibus commisit, appellat, preterita presentiaque repetit. uobis  religiose imperantibus modo tutus est populus, tam fidus Deo quam tibi, qui es princeps Christianus. Ecce enim inter ipsa mysteria, inter preces suas, quas pro uestri felicitate  dependit imperii, teste, apud quem et de cuius sede agitur, sancto Petro, sollicitis pro religionis obseruantia uocibus clamat, cum sollicita petitione miscetur oratio, ne nos in uarias res semel euulsa distrahat a cultu solito, tentatore sollicitante, discordia. Ageret pluribus, princeps Christianissime, nisi apud te suarum esset secura causarum, et nisi in oppressionibus idolorum, in hereticorum correctionibus, fide tua, diuino cultu pariter cum imperio semper florente, uicisset. Habet refugium, pium tue mansuetudinis animum, cum sue religionis ueneratione coniunctum. Cum quidquid huic proficiat, uos agatis, conferatis fratribus, et consacerdotibus meis, probatissimis uiris, a me et ab omnibus, qui Ecclesiam faciunt istiusmodi, legatis quibus precamur, sacre causam religionis prosequentibus, in urbe uestre  mansuetudinis, hoc animo, quo postulatis annuitis, in perpetuum statui uniuersalis Ecclesie consulatis. Datum cal. Iuliis.





Rescriptum Honorii Augusti ad Bonifacium, papam Romanum: in quo statuit, ut si denuo Rome episcopi ordinati fuerint duo, ambo de ciuitate pellantur.

II. uictor Honorius, inclytus triumphator, semper Augustus, sancto ac uenerabili Bonifacio, pape urbis eterne.---Scripta beatitudinis tue debita reuerentie gratulatione suscepimus: quibus recensitis, egimus omnipotenti Deo maximas gratias, quod sanctimoniam tuam post longum incommodum optate redditam didicimus sanitati. Et ideo reuertentibus uenerabilibus uiris gaudium nostrum sacrorum apicum  attestatione signamus ac petimus, uti quotidianis orationibus apostolatus tuus studium, ac uotum suum circa salutem, atque imperium nostrum dignetur impendere. Illud autem pietati nostre satis placitum esse cognosce, quod sanctimonia tua de Ecclesiarum, aut populi perturbatione sollicita est. Que ut ne aliqua ratione possit inuenire, satis clementia nostra credidit esse prouisum. Denique beatitudine tua predicante, id ad cunctorum clericorum notitiam uoluimus peruenire, ut si quid forte religioni tue  humana sorte contigerit, sciant omnes ab ambitionibus esse cessandum. At si duo contra fas temeritate certantes, fuerint ordinati, nullum ex his futurum penitus sacerdotem, sed illum solum in sede apostolica permansurum, quem ex numero  clericorum noua ordinatione diuinum iudicium et uniuersitatis consensus elegerit. Unde id obseruandum est, ut omnes tranquillam mentem, et pacificos animos ex serenitatis nostre admonitione custodiant, nec aliquid seditiosis conspirationibus tentare conentur: cum certum sit, nulli partium sua studia profutura.



Epistola Bonifacii episcopi urbis Rome ad episcopos Gallie, de Maximo episcopo diuersis criminibus accusato.

III. Bonifacius episcopus, Patroclo, Remigio, Maximo, Hilario, Seuero, ualerio, Iuliano, Castorio, Leontio, Constantino, Ioanni, Montano, Marino Mauritio, et ceteris episcopis per Gallias et septem, prouincias constitutis.

ualentine nos clerici ciuitatis adierunt proponentes  per libellum crimina, que Maximum, teste tota prouincia, asserunt commisisse: delegata toties cognitione illum constituta semper subterfugisse iudicia, nec confisum conscientia festinasse, ut si esset innocens, examinatis omnibus, purgaretur, que toties decreta, ex nostrarum quoque chartarum instructione cognouimus. Qui econtrario probauit de se illa, que dicta sunt, quia ad ea confutanda, cum essent innumera, a decessoribus meis prouincialis est delegata cognitio. Conuentus etiam dicitur euitasse et adesse minime uoluisse, et nullus dubitat quod ita iudicium nocens subterfugit, quemadmodum ut absoluatur, qui est innocens, querit. Sed astuta cauillatio eorum, qui uersutis agendum credunt esse consiliis, nunquam innocentie nomen accipiet. Confitetur enim de omnibus, quisquis se subterfugere iudicium  dilationibus putat. ueniet aliquando tamen ille, qui talis perhibetur, in medium, nec prodest illi toties latuisse, toties subterfugisse, quem sui actus et commissa quocunque fugerit, ea que obiiciuntur illi, si uera sunt, crimina persequuntur. Debueram quidem iam nunc dignam pro eius accusatis in nostro iudicio actibus, qui cognitionem et decretum iudicum sepe declinando credidit illudendum, ferre sententiam; atne aliquis precocem forsitan iudicaret, et sibi, qui absens est, licet sit quesitus a nobis, reseruatum esse nichil diceret, maluimus, intercapedine temporis data, differri, cum hoc etiam eius accusatores assererent. De cuius intentionibus et moribus sit securum, Maximum tanto magis damnanda  committere, quanto tardius se constituto iudicio presentaret. Quem Manicheorum inuolutum caligine arguunt, turpi secta olim, ita ne eum possit abluere animum sordida se improbatione obiecte rei, gesta synodalia proferentes, et commissis inuolutum undique flagitiis; nullum enim sanitatis habuisse respectum, quem furore suo et insana temeritate ad secularium quoque iudicum tribunatia subditum questioni, quod in uili quoque persona turpissimum est, obiicerent peruenisse et homicidit damnatum asserunt gestis prolatis in medium. Et hunc talem, post tanta taliaque commissa, episcopatus adhuc sibi nomen in suis latibulis uindicare, in proprie ciuitatis infamiam, nimiis doloribus conqueruntur, et sanctum nomen uindicando sibi uelle polluere. Ideoque,  fratres karissimi, quia audiendus hic presentare se noluit, ne conuictus forsitan ab accusantibus se clericis, posset digna tandem, aliquando presentatus, episcopali iudicio pronuntiationis congrue feriri sententia. Quanquam illi, cum hec edocta fuerint, que potest huius nominis esse iactura, qui pudorem nunquam habuisse sacerdotii perhibetur, et locum suum ne modico quidem tempore custodisse: dilationem dedimus, et decreuimus uestrum debere intra prouinciam esse iudicium, et congregari synodum ante diem calendarum Nouembrium, ut si adesse uoluerit, presens, si confidit, ad obiecta respondeat; si adesse neglexerit, dilationem sententie de absentia non lucretur: nam manifestum est confiteri eum de crimine, qui indulto et toties delegato  iudicio, purgandi se occasione non utitur. Nihil enim interest, utrum in presenti examine omnia, que dicta sunt, comprobentur, cum ipsa quoque confessione procurata toties constet absentia. Nos autem per omnes prouincias litteras dirigemus, ne excusationem sibi ignorationis obtendat: ut ad prouinciam uenire cogatur, et illic se constituto presentare iudicio. Quidquid autem uestra caritas de hac causa duxerit decernendum, cum ad nos relatum fuerit, nostra, ut condecet, necesse est auctoritate firmetur. Datum sub die idus Iunii, Monaxio u. c. cons. 



Ut in unaquaque prouincia nemo, contempto metropolitano, episcopus ordinetur.

Iu. Bonifacius, episcopus urbis Rome, Hilario episcopo  Narbonensi. Difficilem quidem fidem querimoniis commodamus, quarum sacerdotes Domini pulsat intentio: maxime, cum eos loquuntur quidpiam contra Patrum statuta tentasse, sed frequenter has asserit, sicut nunc, multitudo causantium. Ecce enim, ut caritas tua recognoscit ex subditis, Lutubensis Ecclesie cleri ordo, uel plebis preces suas, uel lacrymas ad nos, quantum datur intelligi, magno cum dolore miserunt, dicentes cepiscopum nostrum Patroclum, sua petitione cessante, in locum decedentis episcopi, nescio quem, in aliena prouincia, pretermisso metropolitano, contra Patrum regulas ordinasse; quod nequaquam possumus ferre patienter, quia conuenit nos paternarum sanctionum diligentes esse custodes. Nulli etenim uidetur incognita  synodi constitutio Nicene: que ita precipit. ut eadem proprie uerba ponamus, per unamquamque prouinciam ius metropolitanos singulos habere debere, nec cuiquam duas esse subiectas, quod illi, quia aliter credendum non est, seruandum, sancto Spiritu suggerente, sibimet censuerunt. Unde, frater carissime, si ita res sunt, et Ecclesiam supradictam prouincie tue limes includat, nostra auctoritate communitus, quod quidem facere sponte deberes, desideriis supplicantium et uoluntate respecta ad eumdem locum in quo ordinatio talis celebrata dicitur, metropolitani iure munitus, et preceptionibus nostris fretus accede, intelligens arbitrio tuo, secundum regulas Patrum, quecunque facienda sunt, a nobis esse concessa, ita ut peractis omnibus apostolice  sedi, quidquid statueris, te referente clarescat, cui totius prouincie ordinationem liquet esse mandatam. Nemo ergo eorum terminos audax temerator excedat, nec aliquid in illorum contumeliam partibus suis, que sibi non uidentur concessa, defendat. Cesset huiusmodi pressa nostra auctoritate presumptio eorum, qui ultra licitum sue limitem dignitatis extendunt. Quod idcirco dicimus, ut aduertat caritas tua adeo nos canonum precepta seruare, ut ita constitutio quoque nostra definiat: quatenus metropolitani sui unaqueque prouincia in omnibus rebus ordinationem semper exspectet. Datum u Idus Februarii, dominis nostris Honorio XIII et Theodosio X Augustis, consulibus. 





DECRETA CeLESTINI PAPAE.



De Prospero et Hilario, qui quosdam Gallie presbyteros accusant Pelagii sectatores.


I. Celestinus episcopus, dilectissimis fratribus uenerio, Marino, Leontio, Auxonio, Arcadio, Filtanio et ceteris Galliarum episcopis.

Apostolici uerba precepti sunt apud Iudeos atque gentiles sine offensione nos esse debere . Hoc quisquis Christianus est, tota animi uirtute custodit . Quod cum ita sit, non parum periculi illum manere poterit ante Deum, qui hoc detrectat etiam fidelibus exhibere . Nam  qualiter nos, qui neminem perire uolumus, ista contristent, que auctoribus Christianis percellunt animos Christianos, dominicus in Euangelio sermo testatur. Ait enim ipse Saluator, quod expediat scandalizanti unum de pusillis, in maris profunda demergi , et ideo que sit eius iam pena queramus cui tale supplicium legimus expedire. Filii nostri presentes Prosper et Hilarius, quorum circa Deum nostrum sollicitudo laudanda est, tantum, nescio quibus, presbyteris illic licere, qui dissensioni Ecclesiarum studeant, sunt apud nos prosecuti, ut  indisciplinatas questiones uocantes in medium pertinaciter eos dicant predicare aduersantia ueritati; sed uestre dilectioni iustius imputamus, quando illi supra uos habent copiam disputandi. Legimus, supra magistrum non esse discipulum , hoc est, non sibi debere quemquam ad iniuriam doctorum uindicare doctrinam. Nam et hos ipsos a Deo nostro positos nouimus ad docendum, cum sit, dicente Apostolo , eis tertius locus intra Ecclesiam deputandus. Quid illic spei est, ubi magistris tacentibus hi loquuntur, qui, si ita est, eorum discipuli non fuerunt? Timeo ne conniuere sit hoc tacere, timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret ueritas, si  falsitas displiceret. Merito namque causa nos respicit, si silentio faueamus errori. Ergo corripiantur huiusmodi, non sit his liberum habere pro uoluntate sermonem, desinat, si ita res sunt, incessere nouitas uetustatem, desinat Ecclesiarum quietem inquietudo turbare. Conantur sepe naufragio mergere, quos intra portum stantes statio facit fida securos. Fida quippe est omnium statio, quorum perfectis gressibus uestigia non mouentur. Recurrerunt ad apostolicam predicti sedem, hec ipsa nobis que tentat perturbatio, conquerentes. Habetote, fratres karissimi, pro catholice plebis pace tractatum, sciant se  uobis esse subiectos, sciant, quod sibi omnes, qui male docent, discere magis ac magis competat, quam docere.  Nam quid in Ecclesiis uos agitis, si illi summam teneant predicandi? nisi forte illud obsistat, quod non auctoritate, non adhuc ratione colligitur, ut aliqui e fratrum numero nuper de laicorum consortio, in collegium nostrum fortassis admissi, nesciant quid sibi debeant uindicare. Super his multa iam dicta sunt eo tempore, quo ad fratris Tuenti dedimus scripta responsum. Nunc tamen repetentes sepius admonemus, ut uitentur huiusmodi, qui laborant per terras aliud, quam ille noster iussit agricola, seminare. Nec tamen mirari possumus, si hec erga uiuentes hi nunc tentare audent, qui nituntur etiam quiescentium fratrum memoriam dissipare.



De sancto episcopo Augustino mira laudis assertio.

 II. Augustinum sancte recordationis uirum pro uita sua atque meritis in nostra communione semper habuimus, nec unquam hunc sinistre suspicionis saltem rumor aspersit, quem tante scientie olim fuisse meminimus, ut inter magistros optimos etiam a meis semper decessoribus haberetur. Bene ergo de eo omnes in commune senserunt, ut pote, qui ubique cunctis et amori fuerit et honori. Unde resistatur talibus, quos male crescere uidemus; nefas est, hec pati religiosas animas, quarum afflictione, quia membra nostra sunt, nos quoque conuenit macerari, quamuis maneat hos beatitudo promissa , quicunque probantur persecutionem propter iustitiam sustinere. Quibus quid promittat Dominus in futurum, sequens sermo declarat. Non  est agentium causa solorum, uniuersalis Ecclesia quacunque nouitate pulsatur. Intelligamus hec ipsa uobis, que nobis non placent, displicere. Quod ita demum probare poterimus, si imposito improbis silentio, de tali re in posterum querela cessauerit. Deus uos incolumes custodiat, fratres karissimi.



Preteritorum sedis apostolice episcoporum auctoritates de gratia Dei.

III. Quia nonnulli, qui catholico nomine gloriantur, in damnatis hereticorum sensibus seu prauitate, siue imperitia demorantes, piissimis disputatoribus obuiare presumunt, et cum Pelagium, atque Celestium anathematizare non dubitent, magistris tamen nostris,  tanquam necessarium modum excesserint, obloquuntur, eaque tantummodo sequi et probare profitentur, que sacratissima beati apostoli sedes Petri contra inimicos gratie Dei per ministerium presulum suorum sanxit et docuit. Necessarium fuit diligenter inquirere quid rectores Romane Ecclesie de heresi, que eorum temporibus exorta fuerat, iudicarint, et contra nocentissimos liberi arbitrii defensores, quid de gratia Dei sentiendum esse censuerint, ita ut etiam Africanorum conciliorum quasdam sententias iungeremus, quas utique suas fecerunt apostolici antistites, cum probarunt. Ut ergo plenius, qui in aliquo dubitant, instruantur, constitutiones sanctorum Patrum compendioso manifestamus indiculo, quo si quis non nimium est contentiosus, agnoscat omnium disputationum connexionem ex hac  subditarum auctoritatum breuitate pendere, nullamque sibi contradictionis superesse rationem, si cum catholicis credat et dicat.



Quod Adam omnes homines leserit, nec quemquam nisi Christi gratia posse saluari.

Iu. In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserantis erexerit, pronuntiante beate memorie papa Innocentio, atque dicente in epistola ad Carthaginense concilium: Liberum enim arbitrium ille perpessus, dum suis inconsultius utitur bonis, cadens in preuaricationis profunda demersus est, et nichil quemadmodum  exinde surgere posset, inuenit: suaque in eternum libertate deceptus huius ruine latuisset oppressu, nisi eum post Christi pro sua gratia releuasset aduentus, qui per noue regenerationis purificationem omne preteritum uitium sui baptismatis lauacro purgauit.



Quod nemo sit bonus suis uiribus, nisi participatione eius qui solus bonus est.

u. Neminem esse per semetipsum bonum, nisi participationem sui ille donet qui solus est bonus , quod in eisdem scriptis eiusdem pontificis sententia protestatur, dicens: Nunquid nos de eorum posthec rectum mentibus estimemus, qui sibi se putant deberi, quod boni sunt, nec illum considerant, cuius  quotidie gratiam consequuntur, qui sine illo tantum se assequi posse confidunt.



Quod nisi gratia Dei continuo iuuemur, insidias diaboli superare non possumus.

uI. Neminem etiam baptismatis gratia renouatum, idoneum esse ad superandas diaboli insidias, et ad euincendas carnis concupiscentias, nisi per quotidianum adiutorium Dei perseuerantiam bone conuersationis acceperit: quod eiusdem antistitis in iisdem paginis doctrina confirmat, dicens: Nam quamuis hominem redimeret a preteritis ille peccatis, tamen sciens iterum posse peccare, ad reparationem sibi, quemadmodum posset illum et post ista corrigere, multa seruauit. Quotidiana prestat ille remedia, quibus nisi freti confisique nitamur, nullatenus  humanos uincere poterimus errores. Necesse est enim ut quo auxiliante uincimus, eo iterum non adiuuante uincamur.



Quod per Christum libero bene utamur arbitrio.

uII. Quod nemo nisi per Christum, libero bene utatur arbitrio, idem magister in epistola ad Mileuitanum concilium data predicat, dicens: Aduerte tandem, o prouissimarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur, in preuaricationem presumptione concideret, nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.



Quod omnia sanctorum merita dona sunt Dei.


uIII. Quod omnia studia, et omnia opera, ac merita sanctorum ad Dei gloriam laudemque referenda sint, quia nemo aliunde ei placet, nisi ex eo quod ipse donauerit. In quam nos sententiam dirigit beate recordationis pape Zosimi regularis auctoritas, cum scribens ad totius orbis episcopos ait: Nos autem instinctu Dei, omnia enim bona ad auctorem suum referenda sunt, unde nascuntur, ad fratrum et cepiscoporum nostrorum conscientiam uniuersa retulimus. Hunc autem sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent: Illud uero, quod in litteris, quas in uniuersas prouincias curasti esse mittendas, posuisti dicens, Nos tamen  instinctu Dei, etc., sic accepimus dictum, ut illos, qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecistis arbitrio, quam quod uniuersa in nostre humilitatis conscientiam retulistis? Et tamen instinctu Dei factum esse fideliter sapienterque uidistis, ueraciter fidenterque dixistis. Ideo utique, quia preparatur uoluntas a Domino, et ut boni aliquid agant, paternis inspirationibus suorum ipse tangat corda filiorum. Quotquot enim spiritu Dei aguntur, hi filii Dei sunt, ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.



Quod omnis sancta cogitatio et motus pie uoluntatis ex Deo sit.


IX. Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus, sine quo nichil possumus. Ad hanc enim nos professionem idem doctor instituit, qui cum ad totius orbis episcopos de diuine gratie opitulatione loqueretur: Quod ergo, ait, tempus interuenit, quo eius non egeamus auxilio? In omnibus igitur actibus, causisque, cogitationibus, motibus, adiutor et protector orandus est. Superbum est enim, ut quidquam sibi humana natura presumat, clamante Apostolo : Non est nobis colluctatio aduersus carnem  et sanguinem, sed contra principes et potestates eris huius, contra spiritalia nequitie in celestibus. Et sicut ipse iterum dicit : Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Et iterum : Gratia Dei sum id quod sum, et gratia eius in me uacua non fuit, sed plus illis omnibus laboraui: non ego autem, sed gratia Dei mecum.



Quod gratia Dei non solum peccata dimittat, sed etiam adiuuet ne committantur, et prestat ut lex impleatur, non sicut ait Pelagius facile, quasi sine gratia Dei difficilius possit impleri.

X. Illud etiam, quod intra Carthaginensis synodi decreta constitutum est, quasi proprium apostolice sedis amplectimur, quod scilicet tertio capitulo definitum  est: Ut quicunque dixerit gratiam Dei, qua iustificamur per Iesum Christum Dominum nostrum, ad solam remissionem peccatorum ualere, que iam commissa sunt, non etiam ad adiutorium ut non committantur, anathema sit. Et iterum quarto capitulo: Ut quisquis dixerit, gratiam Dei per Iesum Christum propter hoc tantum nos adiuuare ad non peccandum, quia per ipsum nobis reuelatur, et aperitur intelligentia mandatorum, ut sciamus: quid appetere et quid uitare debeamus; non autem per illam nobis prestari, ut quod faciendum cognouimus, etiam facere diligamus atque ualeamus, anathema sit. Cum enim dicat Apostolus: Scientia inflat, caritas uero edificat , ualde impium est ut credamus, ad eam que inflat, nos habere  gratiam Christi, et ad eam que edificat, non habere, cum sit utrumque donum Dei, et scire quid facere debeamus, et diligere ut faciamus, ut edificante caritate scientia non possit inflare. Sicut autem de Deo scriptum est: Qui docet hominem scientiam , ita etiam scriptum est: Charitas ex Deo est . Item quinto capitulo: Ut quisquis dixerit ideo nobis gratiam iustificationis dari, ut quod facere per liberum iubeamur arbitrium, facilius possimus implere per gratiam, tanquam et si gratia non daretur, non quidem facile, sed tamen possimus etiam sine illa implere diuina mandata, anathema sit De fructibus enim mandatorum Dominus loquebatur, ubi non ait, Sine me difficilius potestis facere; sed ait, Sine me nichil potestis facere.



Quod preter statuta sedis apostolice omnes orationes Christi gratiam resonant, qua genus humanum ab eterna damnatione reparatur.


XI. Preterea beatissime et apostolice sedis inuiolabiles sanctiones, quibus nos piissimi Patres, pestifere nouitatis elatione deiecta, et bone uoluntatis exordia, et incrementa probabilium studiorum, et in eis usque in finem perseuerantiam ad Christi gratiam referre docuerunt. Obsecrationum quoque sacerdotalium sacramenta respiciamus, que ab apostolis tradita in toto mundo atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium presules mandata sibimet legatione fungantur, apud diuinam clementiam humani generis agunt causam,  et tota secum Ecclesia congemiscente postulant et precantur, ut infidelibus donetur fides, ut idololatre ab impietatis sue liberentur erroribus, ut Iudeis ablato cordis uelamine lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis celestis misericordie aula reseretur. Hec autem non perfunctorie, neque inaniter a Domino peti rerum ipsarum monstrat effectus, quandoquidem ex omni errorum genere plurimos Deus dignatur attrahere, quos erutos de potestate tenebrarum transferat in regnum filii caritatis sue , et ex uasis ire faciat uasa misericordie , quod  adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referatur.



Quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis abiguntur immundi.

XII. Illud etiam, quod circa baptizandos in uniuerso mundo sancta Ecclesia uniformiter agit, non otioso contemplamur intuitu. Cum siue paruuli, siue iuuenes ad regenerationis ueniunt sacramentum, non prius fontem uite adeunt, quam exorcismis et exsufflationibus clericorum spiritus ab eis immundus abigatur, ut tunc uere appareat, quomodo princeps mundi huius mittatur foras, et quomodo prius alligetur  fortis , et deinceps uasa eius diripiantur in possessionem translata uictoris, qui captiuam ducit captiuitatem, et dat dona hominibus . His ergo ecclesiasticis regulis, et ex diuina sumptis auctoritate documentis, ita, adiuuante Domino, conformati sumus, ut omnium bonorum affectuum, atque operum et omnium studiorum, omniumque uirtutum, quibus ab initio fidei ad Deum tenditur, Deum profiteamur auctorem, et non dubitemus ab ipsius gratia omnia hominis merita preueniri, per quem fit, ut aliquid boni et uelle incipiamus, et facere. Quo utique auxilio et munere Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est  erga omnes homines bonitas Dei, ut nostra uelit esse merita, que sunt ipsius dona, et pro his que largitus est, eterna premia sit donaturus. Agit quippe in nobis, ut quod uult, et uelimus, et agamus, nec otiosa esse in nobis patitur, que exercenda, non negligenda donauit, ut et nos cooperatores simus gratie Dei , ac si quid in nobis ex nostra uiderimus remissione languescere, ad illum sollicite recurramus, qui sanat omnes languores nostros , et redimit de interitu uitam nostram, et cui quotidie dicimus: Ne inducas nos in tentationem, sed libera nos a malo .



Quod profundiores questiones nec contemnende sint, nec penitus asserende.

XIII. Profundiores uero, difficilioresque partes incurrentium  questionum, quas latius pertractarunt, qui hereticis restiterunt, sicut non audemus contemnere, ita non necesse habemus astruere, quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas apostolice sedis nos scripta docuerunt, ut prorsus non opinemur catholicum, quod apparuerit prefixis sententiis esse contrarium.

Celestinus uniuersis episc. per uiennensem et Narbonensem prouincias constitutis in Domino salutem.

Cuperemus quidem de uestrarum Ecclesiarum ita ordinatione gaudere, ut congratularemur potius de profectu, quam aliquid admissum contra disciplinam  ecclesiasticam doleremus. Ad nostram enim letitiam et benefacta perueniunt, et meroris aculeis nos que fuerunt malefacta, compungunt. Nec silere possumus, cum ad hoc, ut ab illicitis reuocemus aliquos, officii nostri prouocemur instinctu, in speculis a Deo constituti, ut uigilantie nostre diligentiam comprobantes, et que cercenda sunt resecemus, et que obseruanda sunt sanciamus. Et quamuis circa longinqua spiritalis cura non deficit, sed per omnia, qua nomen Dei predicatur, extendit: nec notitiam nostram subterfugiunt, que in euersionem regularum nouelle presumptionis auctoritate tentantur.



Quod non debeant sacerdotes aut clerici, amicti palliis et precincti lumbis, in ecclesia ministrare.

XIu. Didicimus enim quosdam Domini sacerdotes  superstitioso potius cultui inseruire quam mentio uel fidei puritati. Sed non mirum, si contra ecclesia sticum morem faciunt, qui in Ecclesia non creuerunt, sed alio uenientes itinere secum hec in Ecclesiam, que in alia conuersatione habuerant, intulerunt, amicti pallio et lumbos precincti credunt se sancte Scripture fidem, non per spiritum, sed per litteram completuros. Nam si ad hoc ista precepta sunt, ut taliter seruarentur, cur non fiunt pariter que sequuntur, ut lucerne in manibus ardentes una cum baculo teneantur? Habent suum ista mysterium, et intelligentibus ita clara sunt, ut ea magis, qua decet, significatione seruentur. Nam in lumborum precinctione castitas, in baculo regimen pastorale, in lucernis ardentibus boni fulgor operis  indicatur. Habent tamen istum forsitan cultum morem potius quam rationem sequentes, qui remotioribus habitant locis, et procul a ceteris degunt, unde hic habitus in Ecclesiis Gallicanis, ut tot annorum, tantorumque pontificum in alterum habitum consuetudo uertatur? Discernendi a plebe uel ceteris sumus doctrina, non ueste, conuersatione, non habitu, mentis puritate, non cultu. Nam si studere incipiamus nouitati, traditum nobis a Patribus ordinem calcabimus, ut locum superuacuis superstitionibus faciamus. Rudes ergo fidelium mentes ad talia non debemus inducere. Docendi enim sunt potius quam ludendi, nec imponendum eorum est oculis, sed mentibus infundenda precepta sunt. Erant quidem multa, que pro disciplina ecclesiastica, uel ipsius rei dicere ratione possemus, sed ab  his ad alia deuocamur.



Quod nulli sit ultima penitentia deneganda.

Xu. Agnouimus enim penitentiam morientibus denegari, nec illorum desideriis abnui, qui obitus sui tempore hoc anime sue cupiunt remedio subueniri. Horremus  tante impietatis aliquem reperiri, ut de Dei pietate desperet: quasi non possit ad se quouis tempore concurrenti succurrere, et periclitantem sub onere peccatorum hominem perdere, quo se ille expediri desiderat, et liberari. Quid hoc, rogo, aliud est, quam morienti mortem addere, eiusque animam sua crudelitate, ne absoluta esse possit, occidere, cum Deus ad subueniendum paratissimus, inuitans ad penitentiam, sic promittat peccatori, inquiens:  Quacunque die conuersus fuerit, peccata eius non reputabuntur ei . Et iterum: Nolo mortem peccatoris, sed tantum conuertatur, et uiuat . Salutem ergo homini adimit, quisquis mortis tempore penitentiam denegarit, et desperat de clementia Dei, qui eum ad subueniendum morienti sufficere uel momento posse non credit. Perdidisset latro in cruce premium, ad Christi dexteram pendens, si illum unius hore penitentia non iuuisset, cum esset in pena, penituit, et per unius sermonis promissionem, habitaculum paradisi, Deo promittente, promeruit . uera ergo ad Deum conuersio in ultimis positorum mente potius est estimanda, quam tempore, Propheta hoc taliter asserente, Cum conuersus ingemueris, tunc saluus  eris . Cum ergo Dominus sit cordis inspector , quouis tempore non est deneganda penitentia postulanti, cum illi se obliget iudici, cui occulta omnia nouerit reuelari.



Quod per gradus ecclesiasticos ad episcopatus debeat officium perueniri.

XuI. Ordinatos uero quosdam, fratres karissimi, episcopos, qui nullis ecclesiasticis ordinibus ad tante dignitatis fastigium fuerint instituti, contra Patrum decreta, huius usurpatione, qui se hoc recognoscit fecisse, didicimus, cum ad episcopatum his gradibus, quibus frequentissime cautum est, debeat perueniri, ut minoribus initiati officiis ad maiora firmentur. Debet  enim ante esse discipulus, quisquis doctor esse desiderat, ut possit docere quod didicit. Omnis uite institutio hac ad id quo tendit se ratione confirmat. Qui minime litteris operam dederit, preceptor esse non potest litterarum. Qui non per singula stipendia creuerit, ad emeritum stipendii ordinem non potest peruenire: solum sacerdotium inter ista, rogo, uilius est, quod facilius tribuitur, cum difficilius impleatur? Sed iam non satis est laicos ordinare, quos nullus fieri ordo permittit, sed etiam quorum crimina longe lateque per omnes pene sunt nota prouincias, ordinantur. Daniel enim nuper missa relatione ex Orientalibus ad nos partibus, ab omni, quod tenuerat, uirginum monasterio nefariis est obiectionibus accusatus, multa de multis obiecta flagitia. In quanam lateret terrarum parte quesitus est, ut si sue innocentie  confideret, contra se iudicium postulatum minime declinaret, misse ad Arelatensem episcopum per Fortunatum subdiaconum nostrum preceptiones, ut ad iudicium destinaretur episcopale. Tantis grauatus testimoniis, tanta facinorum accusatione pulsatus, sacrarum  uirginum pollutus incestu episcopus asseritur ordinatus. In nostris libelli scriniis continentur, quorum ad uos quoque exemplaria direximus. In pontificii dignitatem hoc tempore, quo ad causam dicendam missis a nobis litteris uocabatur, obrepsit. Sacro nomini absit iniuria, facilius est ut hanc dignitatem tali dando ipse amiserit ordinator, quam eam obtineat ordinatus, cui conuicto sociabitur, qui eum sibi credidit largiendo pontificium sociandum; qualis enim ipse sit, quisquis tales ordinarit,  ostendit. His ergo in medium nunc deductis, cum plerique uestrum sint, qui apostolice sedis statuta cognouerint nobiscum tempore aliquanto uersati, ad discipline normam, nostris conuenta adhortationibus, omnia fraternitas uestra euocare festinet.



Quod unaqueque prouincia suo metropolitano debeat esse contenta.

XuII. Primum, ut iuxta decreta canonum unaqueque prouincia suo metropolitano contenta sit, ut decessoris nostri data ad Narbonensem episcopum continent constituta, nec usurpationis locus alicui sacerdoti in alterius concedatur iniuriam. Sit concessis sibi contentus unusquisque limitibus. Alter in alterius prouincia nichil presumat, nec emeritis in  suis Ecclesiis clericis peregrini et extranei, et qui ante ignorati sunt, ad exclusionem eorum, qui bene de suorum ciuium merentur testimonio, preponantur, ne nouum quoddam, de quo episcopi fiant, institutum uideatur esse collegium.



Quod notentibus clericis uel populis nemo debeat episcopus ordinari.

XuIII. Nullus inuitis detur episcopus, cleri, plebis et ordinis consensus, et desiderium requiratur. Tunc alter de altera eligatur Ecclesia, si de ciuitatis ipsius clericis, cui est episcopus ordinandus, nullus dignus  potuerit inueniri; primum enim illi reprobandi sunt, ut aliqui de alienis Ecclesiis merito preferantur. Habeat unusquisque sue  fructum militie in Ecclesia, in qua sua per omnia officia transegit etatem. In aliena stipendia minime alter obrepat, nec alii debitam alter sibi audeat uindicare mercedem. Sit facultas clericis renitendi, si se uiderint pregrauari, et quos sibi ingeri ex transuerso cognouerint, non timeant refutare. Qui si non debitum premium, uel liberum de eo, qui eos recturus est, debent habere iudicium.



Quod ab illicitis sit ordinationibus abstinendum.

XIX. Abstineatur etiam ab illicitis ordinationibus: nullus ex laicis, nullus digamus, nullus qui sit uidue maritus aut fuerit, ordinetur, sed irreprehensibilis, et qualem elegit Apostolus , fiat. Per Moysen Dominus precepit, uirginem accipiat sacerdos uxorem, subsequitur et  supplet Apostolus eodem locutus spiritu, unius uxoris uirum debere episcopum consecrari. Ad hanc ergo eligantur formulam sacerdotes, et si que facte sunt ordinationes illicite, remoueantur, quoniam stare non possunt, nec discussionem nostram subterfugere poterunt: quamuis latere se estiment, qualiter peruenerunt, ut nulla religionis reuerentia obscuritate fuscetur. Non sit uana gloriatio palliatis, episcopalem morem, qui episcopi sunt, sequantur. Daniel, ut diximus, qui accusationem pontificali honore subterfugere se posse credidit, et ad fastigium tantum accusatores suos latendo peruenit, a sanctitatis uestre cetu interim se nouerit segregatum, qui se nostro iudicio debet abiicere, si conscientie sue nouit confidentiam se obtinere. Massiliensis uero  Ecclesie sacerdotem, qui dicitur  in necem fratris sui taliter gratulatus, ut huic qui eius sanguine cruentatus aduenerat, portionem cum eodem habiturus occurreret, ex uestro eum audiendum collegio delegamus. Datum uII cal. Aug., Felice et Tauro conss.



Quod nulli sacerdoti canones liceat ignorare.

XX. Celestinus uniuersis episcopis per Apuleiam et Calabriam constitutis. Nulli sacerdotum suos liceat canones ignorare, nec quidquam facere, quod Patrum possit regulis obuiare. Que enim a nobis res digna seruabitur, si decretalium norma constitutorum  pro aliquorum libitu, licentia populis permissa, frangatur?



Quod non conueniat, contemptis clericis Ecclesiarum, de laicis episcopos ordinare.

XXI. Audiuimus quasdam propriis destitutas rectoribus ciuitates, episcopos sibi petere uelle de laicis, tantumque fastigium tam uile credere, ut hoc his, qui non Deo, sed seculo militauerunt, estiment nos posse conferre: non solum male de suis clericis, in quorum contemptum hoc faciunt, iudicantes, sed de nobis pessime, quos credunt hoc posse facere, sentientes. Quod nunquam auderent, si non quorumdam illic his consentiens sententia corniueret. Ita nichil, que frequentius sunt decreta, proficiunt: ut hoc, quasi nunquam de hac parte scriptum  fuerit, ignoretur, quid proderit per singula clericos stipendia militasse, et omnem egisse in dominicis castris etatem: si qui his prefuturi sunt ex laicis requiruntur, qui uacantes seculo, et omnem ecclesiasticum ordinem nescientes, saltu prepropero in alienum honorem ambiunt immoderata cupiditate transcendere, et in aliud uite genus calcata reuerentia ecclesiastice discipline transire? Talibus itaque, fratres karissimi, qui iuris nostri, id est canonum gubernacula custodimus, necesse est obuiemus; hisque fraternitatem uestram epistolis commonemus, ne quis laicum ad ordinem episcopatus admittat, et sinat fieri, unde et illum decipiat, et sibi causas generet, quibus reus constitutis decretalibus fiat.



Quod docendus sit populus, non sequendus.

 XXII. Docendus est populus, non sequendus, nosque, si nesciunt eos quid liceat, quidue non liceat commonere, non iis consensum prebere debemus. Quisquis uero conatus fuerit tentare prohibita, sentiet censuram sedis apostolice minime defuturam. Que enim sola admonitionis auctoritate non corrigimus, necesse est per seueritatem congruentem regulis uindicemus. Per totas hoc ergo, que propriis rectoribus carent, Ecclesias uolumus innotescat: ut nullus sibi spe aliqua forsitan blanditus illudat. Datum XII cal. Augusti, Florentio et Dionysio conss. 





DECRETA LEONIS PAPAE.


 Leo, episcopus urbis Rome, uniuersis episcopis per Campaniam, Picenum, Tusciam et per uniuersas [* 1Kb] constitutis in Domino salutem.

Ut nobis gratulationem facit Ecclesiarum status salubri dispositione compositus, ita non leui nos merore contristat quoties aliqua contra constituta canonum, et ecclesiasticam disciplinam presumpta, uel commissa cognoscimus, que si non, qua debemus, uigilantia resecemus, illi, qui nos speculatores esse uoluit , excusare non possumus, permittentes sincerum corpus Ecclesie, quod ab omni purum macula custodire debemus, ambientum improba contagione fedari: cum ipsa  sibi membrorum per dissimulationem compago non congruat.



Ut nullus episcoporum seruum alterius ad clericatus officium promouere presumat.

I. Admittuntur passim ad ordinem sacrum, quibus nulla natalium, nulla morum dignitas suffragatur, et qui a dominis suis libertatem consequi minime potuerunt, ad fastigium sacerdotii, tanquam seruilis uilitas hunc honorem capiat, prouehuntur, et probari Deo posse creditur, qui domino suo necdum probare se potuit. Duplex itaque in hac parte reatus est, quod et sacrum ministerium talis consortii uilitate polluitur, et dominorum, quantum ad illicite  usurpationis temeritatem pertinet, iura soluuntur. Ab his itaque, fratres karissimi, omnes uestre prouincie abstineant sacerdotes, et non tantum ab his, sed ab aliis etiam, qui originali aut alicui conditioni obligati sunt, uolumus temperari: nisi forte eorum petitio aut uoluntas accesserit, qui aliquid sibi in eos uindicant potestatis. Debet enim esse immunis ab aliis, qui diuine militie fuerit aggregandus: ut a castris dominicis, quibus nomen eius ascribitur, nullis necessitatis uinculis abstrahatur.



Ut quicunque ad sacerdotium, uel uiduarum mariti uel habentes numerosa coniugia, promoti fuerint, ab omnibus ecclesiasticis officiis arceantur.

II. Qualis uero unicuique constiterit natalium honestas, et morum esse debeat sacri altaris ministerio  sociandus, et Apostolo nos docente, et diuina preceptione didicimus, et canonum regulis, a quibus plerosque fratrum declinasse et penitus deuiasse reperimus. Nam constat ad sacerdotium peruenisse uiduarum maritos, quosdam etiam quibus fuerint numerosa coniugia, et ad omnem licentiam uita liberior, ad sacrum ordinem passim patefactis aditibus fuisse permissos, contra illam beati Apostoli uocem, qua talibus exclamat, dicens: Unius uxoris uirum, et contra illud antique legis preceptum, quo dicitur et cauetur: Sacerdos uirginem uxorem accipiat, non uiduam, non repudiatam . Hos ergo, quicunque tales admissi sunt, ab ecclesiasticis officiis et sacerdotali nomine, apostolice sedis auctoritate, iubemus arceri. Nec hoc enim sibi poterunt  uindicare, cuius capaces per hoc quod illis obsisterat, non fuerunt. Huius discussionis curam nobis specialiter uindicantes, ut si qua forsitan de his commissa sunt, corrigantur, nec liceat ultra committi. Et ne qua excusatio de ignoratione nascatur: quanquam ignorare nunquam licuerit sacerdotem quid canonum regulis fuerit definitum. Hec ergo ad prouincias uestras per Innocentium, Legitimum et Segetium fratres et cepiscopos nostros scripta direximus: ut que male pullulasse noscuntur, radicitus euellantur, et messem dominicam zizania nulla corrumpant. Ita enim fructum uberem, que sunt sincera, prestabunt, si ea, que natam segetem enecare consueuerunt, diligentius amputentur.



Quod usuram non solum clerici exigere non debent, sed nec laici Christiani.


III. Nec hoc quoque pretereundum esse duximus, quosdam, lucri turpis cupiditate captos, usurariam exercere pecuniam, et fenore uelle ditescere, quod non dicam in eos qui sunt in clericali officio constitut, sed in laicos cadere, qui Christianos se dici cupiunt, condolemus, quod uindicari acrius in eos qui fuerint confutati decernimus, ut omnis peccandi opportunitas adimatur.



Ut clericus nec suo, nec alieno nomine fenus exerceat.

Iu. Illud etiam duximus premonendum, ut sicut non suo, ita non alieno nomine aliquis clericorum exercere fenus attentet: indecens enim est crimen suum commodis alienis impendere. Fenus autem hoc solum aspicere et exercere debemus, ut quod hic  misericorditer tribuimus, ab eo Domino, qui multipliciter et in perpetuum mansura retribuet, recipere ualeamus.



Ut si quis sacerdotum contra hec interdaicta fecerit, suo sit officio submouendus.

u. Hoc itaque admonitio nostra denuntiat, quod si quis fratrum contra hec constituta uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem, qui socius esse noluit discipline. Ne quid uero sit, quod pretermissum a nobis forte credatur, omnia decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus, et canonum promulgata sunt disciplinis, ita a uestra  dilectione custodiri debere mandamus, ut si quis in illa commiserit, ueniam sibi deinceps nouerit denegari. Data uI Id. Octobris, Maximo iterum et Paterno conss. .

Leo episcopus uniuersis episcopis per Italie prouincias constitutis in Domino salutem.

In consortium uos nostre sollicitudinis aduocamus, ut uigilantia pastorali, ne quid diabolice licere possit astutie, commissis uobis gregibus diligentius consulatis: ne is qui, Domini misericordia reuelante, per nostram curam a nostris ouibus morbus abiicitur, necdum uobis premonitis et adhuc quid agatur ignaris, per uestre sedis pergat Ecclesias, et suarum furtim cuniculos inueniat latebrarum, ne quod a nobis in urbe exstinguitur, tenebrosis apud uos radicibus  seminetur.



Quod plurimi Manichei uigilantia pape Leonis in urbe Roma detecti sint.

uI. Plurimos impietatis Manichee sequaces et doctores in urbe inuestigatio nostra reperit, uigilantia diuulgauit, auctoritas et censura cercuit. Quos potuimus emendare correximus: et ut damnarent Manicheum cum predicationibus et disciplinis suis, publica in Ecclesia professione et manus sue subscriptione compulimus, et ita de uoragine impietatis sue confessos penitentiam concedendo leuauimus: Aliquanti uero, qui ita se demerserunt, ut nullum his auxiliantis posset remedium subuenire, subditi legibus secundum Christianorum principum constituta, ne sanctum gregem sua contagione polluerent,  per publicos iudices perpetuo sunt exsilio relegati. Et omnia, que tam in Scripturis quam in occultis traditionibus suis habent profana uel turpia, ut nosset populus quid refugeret aut uitaret, oculis Christiane plebis certa manifestatione probauimus, adeo ut ipse, qui eorum dicebatur episcopus, a nobis tentus proderet flagitiosa in suis mysticis, que teneret, sicut gestorum uos series poterit edocere: ad instructionem enim uestram etiam ipsa direximus, quibus lectis, omnia que a nobis deprehensa sunt, nosse poteritis. Et quia aliquantos de his quos, ne absoluerentur, arctior reatus inuoluerat, cognouimus aufugisse, hanc ad dilectionem uestram epistolam misimus, ut effecta certior sanctitas uestra sollicitius agere dignetur, et cautius, necubi Manichee  peruersitatis homines plebes uestras facultate ledendi, et huius sacrilegii possint inuenire doctores. Aliter enim nobis commissos regere non possumus, nisi hos, qui sunt perditores et perditi, zelo fidei dominice persequamur, et a sanis mentibus, ne pestis hec latius diuulgetur, seueritate, qua possumus, abscindamus. Unde hortor dilectionem uestram, et obtestor, et moneo, ut qua debetis et potestis sollicitudine uigiletis ad inuestigandos eos, necubi occultandi se reperiant facultatem. Ut enim habebit a Deo digne remunerationis premium, qui diligentius, quod ad salutem commisse sibi plebis proficiat, fuerit exsecutus: ita ante tribunal Domini de reatu negligentie se non poterit excusare, quicunque plebem suam contra sacrilege persuasionis auctores  noluerit custodire. Data III cal. Feb., Theodosio XuIII et Albino uu. cc. conss. 

Leo episcopus uniuersis episcopis per Siciliam constitutis in Domino salutem.---Diuinis preceptis et apostolicis monitis incitamur, ut pro omnium Ecclesiarum statu impigro uigilemus affectu, ac si quid usquam reprehensioni inuenitur obnoxium, cleri sollicitudine aut ab ignorantie imperitia, aut a presumptionis usurpatione reuocemus. Manente enim dominice uocis imperio, quo beatissimus apostolus Petrus trina repetitione mystice sanctionis imbuitur, et Christi oues, qui Christum diligit, pascat , ipsius sedis, cui per abundantiam diuine gratie presumus, reuerentia coarctamur, ut periculum desidie, quantum possumus, declinemus, ne professio summi Apostoli, qua se amatorem Domini  testatus est, non inueniatur in nobis, quia negligenter pascens toties commendatum gregem conuincitur summum non amare pastorem.



Quod prohibeatur in die Epiphaniorum baptismum celebrari.

uII. Cum ergo mihi de caritatis uestre actibus fraterna affectione sollicito certis indiciis innotuerit, uos in eo, quod inter sacramenta Ecclesie principale est, ab apostolice institutionis consuetudine discrepare, ita ut baptismi sacramentum numerosius in die Epiphanie, quam in Paschali tempore celebretur, miror uos, uel predecessores uestros tam irrationabilem nouitatem usurpare potuisse, ut confuso temporis utriusque mysterio, nullam esse differentiam  crederetis inter diem quo adoratus est Christus a Magis, et diem quo resurrexit Christus a mortuis. Quam culpam nullo modo potuissetis incidere, si unde consecrationem honoris accipitis, inde legem totius obseruantie sumeretis, et beati apostoli Petri sedes, que uobis sacerdotalis mater est dignitatis, esset ecclesiastice magistra rationis, a cuius uos regulis recessisse minore posset equanimitate tolerari, si aliqua commonitionis nostre increpatio precessisset: nunc autem, quia non desperatur correctio, seruanda est consuetudo: ut licet uix ferenda sit in sacerdotibus excusatio, que pretendat inscientiam, malumus tamen et censuram necessariam temperare, et ratione uos apertissime ueritatis instruere.



Quod cuncta nobis per ordinem rerum per incarnationem Domini nostri salutis sacramenta digesta sint.


uIII. Semper quidem in eterno consilio Dei mansit humani generis incommutabiliter preordinata reparatio, sed ordo rerum per Iesum Christum Dominum nostrum temporaliter gerendarum in incarnatione uerbi sumpsit exordium, unde aliud tempus est, quo annuntiante Angelo beata uirgo Maria fecundandam se per Spiritum sanctum credidit et concepit: aliud, quo salua integritate uirginea puer editus exaltante gaudio celestium ministrorum pastoribus indicatur: aliud, quo infans circumciditur: aliud, quo hostia pro eo legalis offertur: aliud, cum tres Magi claritate noui sideris incitati in Bethleem ab Oriente perueniunt, et adorant paruulum, mystica  munerum oblatione uenerantur . Nec iidem sunt dies, quibus impio Herodi, ordinata diuinitus in Aegyptum translatione, subtractus est, uel quibus ab Aegypto in Galileam, mortuo persecutore, reuocatus est. Inter has autem dispensationum uarietates accedunt augmenta corporea, crescit Dominus, sicut Euangelista testatur , profectibus etatis et gratie, per dies Pasche in templum Hierusalem cum parentibus uenit, et cum abesset a societate redeuntium, sedens cum senioribus, et inter admirantes magistros disputans inuenitur, rationemque mansionis sue reddens: Quid est, inquit, quod querebatis me? nesciebatis quod in his, que Patris mei sunt, oportet me esse ? significans eius se esse filium, cuius esset et templum. Iam uero, cum in annis  maioribus apertius declarandus baptismum precursoris sui Ioannis expetiit, quid deitatis eius remansit ambiguum, quando, baptizato Domino Iesu, Spiritus sanctus in columbe specie super eum descendit et mansit, audita de celis Patris uoce dicentis: Tu es filius meus dilectus, in te bene complacui? Que omnia ideo, quanta potuimus, breuitate perstrinximus, ut notum sit dilectioni uestre uniuersos Christi dies innumeris consecratos fuisse uirtutibus, et in cunctis eius actionibus sacramentorum mysteria coruscasse; sed aliter quidquid signis denuntiarit, aliter rebus impleri, nec quecunque numerantur in operibus Saluatoris, ad tempus posse pertinere baptismatis. Nam si etiam illa, que post beati Ioannis lauacrum a Domino gesta cognouimus, sub indiscreto  honore colamus, omnia tempora continuatis erunt deputanda festis, quia omnia sunt plena miraculis. uerum quia spiritus sapientie et intellectus ita Apostolos et totius Ecclesie erudiuit magistros, ut in Christiana obseruantia nichil inordinatum, nichil pateretur esse confusum, discernende sunt cause solemnitatum, et in omnibus institutis Patrum principumque nostrorum rationabilis seruanda distinctio, quia non aliter unus grex, et unus pastor sumus, nisi, quemadmodum Apostolus docet , idipsum dicamus omnes: Simus autem perfecti in eodem sensu et in eadem sapientia.



Quod in baptismo mors proueniat interfectione peccati, et sepulturam triduanam imitetur trina demersio, et ab aquis eleuatio sit, uelut resurrectio de sepulcro.


 IX. Quamuis ergo et illa que ad humilitatem, et illa que ad gloriam pertinent Christi, in unum concurrant, eamdemque personam, totumque quod in illo et uirtutis diuine est, et infirmitatis humane ad nostre reparationis tendat effectum: proprie tamen in morte crucifixi, et in resurrectione mortui potentia baptismatis nouam creaturam condit ex ueteri, ut in renascentibus et mors Christi operetur, et uita, dicente beato apostolo Paulo: An ignoratis, quia quicunque baptizati sumus in Christo Iesu, in morte ipsius baptizati sumus ? Consepulti enim sumus cum illo per baptismum in mortem: ut quomodo surrexit Christus a mortuis per gloriam Patris,  ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus, et cetera, que latius magister gentium ad commendandum sacramentum baptismatis disputauit, ut appareret ex huius doctrine spiritu regenerandis filiis hominum et in Dei filios adoptandis illum diem, et illud tempus electum: in quo per similitudinem, formamque mysterii ea, que geruntur in membris his, que in ipso sunt capite, gesta congruerent, dum in baptismatis regula et mors interuenit interfectione peccati, et sepulturam triduanam imitatur trina demersio, et ab aquis eleuatio resurgentis instar est de sepulchro. Ipsa igitur operis qualitas docet celebrande generaliter gratie diem legitimum eum esse, in quo orta est, et uirtus muneris  et species actionis, ad cuius rei confirmationem plurimum ualet, quod ipse Dominus iehsu Christus, posteaquam resurrexit a mortuis, discipulis suis, in quibus omnes Ecclesiarum presules docebantur, et formam, et potestatem tradidit baptizandi, dicens: Euntes docete omnes gentes, baptizantes eos in nomine Patris, et Filii, et Spiritus Sancti . De quo utique eos etiam ante passionem potuisset instruere, nisi proprie uoluisset intelligi, regenerationis gratiam ex sua resurrectione cepisse. Additur sane huic obseruantie etiam Pentecostes ex aduentu sancti Spiritus sacrata solemnitas, que de Paschalis festi pendet articulo. Et cum ad alios dies alia festa pertineant, hec semper ad eum diem, qui resurrectione Domini est insignis, occurrit, porrigens quodammodo  auxiliantis gratie manum ad eos, quos a die Pasche aut molestia infirmitatis, aut longinquitas itineris, aut nauigationis difficultas interclusit, inuitans, ut quibuslibet necessitatibus impediti desiderii sui effectum dono sancti Spiritus consequantur. Ipse enim unigenitus Dei, in fide credentium, et in uirtute operum nullam inter se et Spiritum sanctum uoluit esse distantiam, quia nulla est diuersitas in natura, dicens: Rogabo ego Patrem, et alium Paracletum dabit uobis, ut uobiscum sit in eternum, spiritum ueritatis . Et iterum: Paracletus autem Spiritus sanctus, quem mittet Pater meus in nomine meo, ille uos docebit omnia, et suggeret uniuersa quecunque dixi uobis . Et iterum: Cum uenerit ille Spiritus ueritatis, ille diriget uos in omnem  ueritatem . Cum itaque ueritas Christus sit , et Spiritus sanctus spiritus ueritatis, nomenque Paracleti utrique sit proprium, non dissimile est festum, ubi unum est sacramentum.



Quod beatus apostolus Petrus in die Pentecostes uirorum tria millia baptizauerit.

X. Hoc autem nos non ex nostra persuasione defendere, sed ex apostolica auctoritate seruare satis idoneo probamus exemplo, sequentes beatum apostolum Petrum, qui in ipso die, quo omnem credentium numerum promissus Spiritus sancti repleuit aduentus, trium millium populum sua predicatione conuersum lauacro baptismatis consecrauit, quod sancta Scriptura, que apostolorum Actus continet, fideli historia docet dicens: His auditis, compuncti  sunt corde, et dixerunt ad Petrum et reliquos apostolos, Quid faciemus, uiri fratres ? Petrus uero ad illos: Penitentiam, inquit, agite, et baptizetur unusquisque uestrum in nomine Iesu Christi, in remissionem peccatorum uestrorum, et accipietis donum sancti Spiritus. uobis enim est repromissio, et filiis uestris, et omnibus qui longe sunt, quoscunque aduocauerit Dominus Deus noster. Aliis etiam pluribus uerbis testificatus est, et exhortabatur eos, dicens: Saluamini a generatione ista praua. Qui ergo receperunt sermonem eius, baptizati sunt, et apposite sunt in illa die anime circiter tria millia.



Quod hec duo tempora, id est Pascha et Pentecoste, ad baptizandum a Romano pontifice legitima sunt prefixa.

 XI. Unde quia manifestissime patet baptizandis in Ecclesia electis hec duo tempora, de quibus locuti sumus, esse legitima, dilectionem uestram monemus, ut nullos alios dies huic obseruantie misceatis.



Quod omni tempore hi, qui necessitate mortis urgentur, id est egritudinis, obsidionis, persecutionis, et naufragii, debeant baptizari.

XII. Quia si sunt alia quoque festa, quibus multa in honorem Dei reuerentia debeatur, principalis tamen, et maximi sacramenti custodienda nobis est mystica, et rationabilis exemplatio, non interdicta licentia, qua in baptismo tribuendo quolibet tempore periclitantibus subuenitur. Ita enim ad has duas festiuitates connexas sibimet, atque cognatas incolumium et in pacis securitate degentium libera uota differimus,  ut in mortis periculo, in obsidionis discrimine, in persecutionis angustiis, in timore naufragii nullo tempore hoc uere salutis singulare presidium cuiquam denegemus. Si quis autem Epiphanie festiuitatem, que in suo ordine debito honore ueneranda est, ab hoc estimat priuilegium habere baptismatis, quia hoc quidam putant quod in eadem die Dominus ad baptismum sancti Ioannis accesserit, sciat illius baptismi aliam gratiam, aliam fuisse rationem, nec ad eamdem pertinuisse uirtutem, qua per sanctum Spiritum renascuntur, de quibus dicitur, Qui non ex sanguine, neque ex uoluntate carnis, neque ex uoluntate uiri, sed ex Deo nati sunt . Dominus enim nullius indigens remissione peccati, nec querens remedium renascendi, sic uoluit baptizari, quomodo  et uoluit circumcidi, hostiamque pro se emundationis offerri: ut qui factus fuerat ex muliere, sic ut Apostolus ait, fieret et sub lege, quam non uenerat soluere, sed implere, et implendo finire . Et sicut beatus apostolus predicat dicens: Finis autem legis Christus ad iustitiam omni credenti. Baptismi autem sui in se condidit sacramentum, quia in omnibus primatum tenens se docuit esse principium, et tunc regenerationis potentiam sanxit, quando de latere ipsius profluxerunt sanguis redemptionis, et aqua baptismatis. Sicut ergo uetus Testamentum Noui testificatio fuit, et lex per Moysen data est, gratia autem, et ueritas per Iesum Christum facta est, sic diuersa sacrificia unam hostiam reformarunt, et multorum agnorum occisio illius immolatione finita est, de quo dicitur: Ecce agnus Dei, ecce  qui tollit peccatum mundi. Sic et Ioannes, non Christus, sed Christi preuius; non sponsus, sed sponsi amicus, fuit adeo fidelis, et non sua querens, sed que Iesu Christi, ut se profiteretur ad soluenda calceamenta pedum eius indignum : quoniam ipse quidem baptizaret in aqua in penitentiam, ille autem baptizaturus esset in Spiritu sancto et igni, qui duplici potestate, et uitam redderet, et peccata consumeret. His itaque, fratres karissimi, tot ac tantis existentibus documentis, quibus omni ambiguitate submota euidenter agnoscitis in baptizandis electis, qui secundum apostolicam regulam, et exorcismis scrutandi, et ieiuniis sanctificandi, et frequentibus sunt predicationibus imbuendi, duo tantum tempora, id est Pascha, et  Pentecosten, esse seruanda. Hoc uestre indicimus caritati, ut ab apostolicis institutis nullo ulterius recedatis excessu, quia inultum posthec esse non poterit, si quisquam apostolicas regulas in aliquo crediderit negligendas.



Ut de Sicilia terni semper annis singulis de episcopis ad diem tertium cal. Octobris Romam sociandi synodo indissimulanter occurrant.

XIII. Quarum illud primitus pro custodia concordissime unitatis exigimus, ut quia saluberrime a sanctis Patribus constitutum est binos in annis singulis debere esse conuentus: terni semper ex uobis ad diem tertium calendarum Octobrium Romam, fraterno concilio sociandi indissimulanter concurrant, quoniam adiuuante gratia Dei facilius poterit prouideri,  ut in Ecclesiis Christi nulla scandala, nulli nascantur errores, cum coram beatissimo Petro apostolo id semper in commune tractandum sit, ut omnia ipsius constituta, canonumque decreta apud omnes Domini sacerdotes inuiolata permaneant. Hec autem, que inspirante Domino uobis insinuanda credidimus, per fratres et cepiscopos nostros uaccillum et Paschasinum ad uestram uolumus notitiam peruenire, quibus referentibus cognoscamus, quam reuerenter a uobis apostolice sedis instituta seruentur. Data XII cal. Nouemb., Calopodio et Ardabure conss. 



Quod omnis cuiuslibet ordinis clericus, qui catholicam deserens heretice se communioni miscuerit: si ad Ecclesiam reuersus fuerit, in eo gradu in quo erat, sine promotione permaneat.


 XIu. Leo episcopus urbis Rome Ianuario episcopo Aquileiensi.---Lectis fraternitatis tue litteris uigorem fidei tue, quem olim noueramus, agnouimus: congratulantes tibi, quod ad custodiam gregis Christi pastoralem curam uigilanter exsequeris, ne lupi, qui sub specie ouium subintrarunt, bestiali seuitia simplices quosque dilacerent, et non solum ipsi nulla correctione proficiant, sed etiam ea que sunt sana, corrumpant: quod ne uiperea possit obtinere fallacia, dilectionem tuam duximus commonendam, insinuantes ad anime periculum pertinere, si quisquam de his qui a nobis in hereticorum atque schismaticorum sectam delapsis, et se utcunque heretice communionis  contagione macularit, resipiscens in communione catholica sine professione legitime satisfactionis habeatur. Saluberrimum enim, et spiritalis medicine utilitate plenissimum est, ut siue presbyteri, siue diaconi, uel subdiaconi, aut cuiuslibet ordinis clerici, qui se correctos uideri uolunt, atque ad catholicam fidem, quam iampridem amiserant, rursum reuerti ambiunt, prius errores suos, et ipsos auctores erroris damnari a se sine ambiguitate fateantur, ut sensibus prauis etiam peremptis nulla sperandi supersit occasio, nec ullum membrorum talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ut in magno habeant beneficio, si adempta sibi omni spe promotionis, in quo inueniuntur ordine, stabilitate perpetua maneant: si  tamen iterata tinctione non fuerint maculati. Non leuem apud Dominum noxam incurrit, qui de talibus ad sacros promouendos ordines iudicarit; quod si cum grandi examinatione promotio conceditur inculpatis, multo magis non debet licere suspectis. Proinde dilectio tua, cuius deuotione gaudemus, iungat curam suam dispositionibus nostris, et det operam, ut circumspecte ac uelociter impleantur, que ad totius Ecclesie incolumitatem, et laudabiliter suggesta sunt, et salubriter ordinata. Non autem dubitet dilectio tua, nos, si  neglecta fuerint, que pro custodia canonum, et pro fidei integritate decernimus, uehementius commouendos, quia inferiorum ordinum culpe ad nullos magis referende sunt, quam ad desides negligentesque rectores:  qui multam sepe nutriunt pestilentiam, dum necessariam dissimulant adhibere medicinam. Data III cal. Ianuarii, Alypio et Ardabure conss.

Leo Rustico episcopo Narbonensi. Subditis responsionibus, et ad eiusdem consulta rescriptis.

Epistolas fraternitatis tue, quas Hermes archidiaconus detulit, libenter accepi. Diuersarum quidem causarum connexione multiplices, sed non ita patientie legentis onerosas, ut aliquid earum inter concurrentes undique sollicitudines fuerit pretermissum. Unde totius sermonis tui allegatione concepta, et gestis, que in episcoporum honoratorumque examine confecta sunt, recensitis, Sabiniano et Leoni, presbyteris actionis tue intelleximus fiduciam defuisse,  nec eis iustam superesse querimoniam, qui se ab inchoatis disceptationibus sponte subtraxerunt. Circa quos quam formam, quamue mensuram debeas tenere iustitie, tuo relinquo moderamini. Suadens tamen caritatis hortatu, ut sanandis egris spiritalem debeas adhibere medicinam, et dicente Scriptura: Noli esse nimium iustus , mitius agas cum eis, qui zelo pudicitie uidentur modum excessisse uindicte, ne diabolus qui decepit adulteros, de adulterii exsultet ultoribus. Miror autem dilectionem tuam in tantum scandalorum quacunque occasione nascentium aduersitate titubare, ut uacationem episcopatus laboribus preoptare te dicas, et malle in silentio atque otio uitam degere, quam in his, que tibi commissa sunt, permanere, dicente uere Domino, Beatus: qui  perseuerauit usque in finem , unde erit beata perseuerantia, nisi de uirtute patientie? Nam secundum apostolicam predicationem: Omnes, qui uoluerint in Christo pie uiuere, persecutionem patientur , que non in eo tantum computanda est, quod contra Christianam pietatem aut ferro, aut ignibus agitur, aut quibuscunque suppliciis: cum persecutionum seuitiam suppleant et dissimilitudines morum, et contumacie inobedientium, et malignarum tela linguarum. Quibus conflictationibus cum omnia semper membra pulsentur, et nulla piorum portio a conflictatione sit libera, ita ut periculis nec otia careant, nec labores. Quis inter fluctus maris nauem diriget, si gubernator abscedat? Quis ab insidiis luporum custodiet oues, si pastorum cura non uigilet ? Quis denique latronibus obsistet et  furibus, si speculatorem in prospectu explorationis locatum ab intentione sollicitudinis amor quietis abducat ? Permanendum ergo est in opere credito et in labore suscepto. Constanter tenenda est iustitia, et benigne prestanda clementia. Odio habeantur peccata, non homines. Corripiantur tumidi, tolerentur infirmi, et quod seuerius castigari necesse est, non seuientis plectatur animo, sed medentis. At si uehementior tribulatio incubuerit, non ita expauescamus, quasi illi aduersitati propriis uiribus resistendo, cum et consilium nostrum, et fortitudo sit Christus, ac sine quo nichil possumus, per ipsum cuncta possumus, qui confirmans predicatores Euangelii, et sacramentorum ministros: Ecce ego  uobiscum sum omnibus diebus usque ad consummationem  seculi . Et iterum: Hec  locutus sum uobis, ut in me pacem habeatis: in hoc autem mundo tribulationem habebitis, sed confidite, quia ego uici mundum . Que pollicitationes quia sine dubio manifeste sunt, nullis debemus scandalis infirmari, ne electioni Dei uideamur ingrati, cuius tam patentia sunt adiutoria, quam uera promissa. De consultationibus autem dilectionis tue, quas separatim conscriptas archidiaconus tuus detulit, quid sentiendum sit inter presentes opportunius quereretur, si nobis conspectus tui copia proueniret; nam cum quedam interrogationis modum uideantur excedere, intelligo eas colloquiis aptiores esse, quam scriptis. Quia sicut quedam sunt, que  nulla possunt ratione compelli, ita multa sunt, que aut pro consideratione etatum, aut pro necessitate rerum oporteat temperari: illa semper conditione seruata, ut in his, que uel dubia fuerint aut obscura, id nouerimus sequendum, quod nec preceptis Euangelicis contrarium, nec decretis sanctorum inueniatur aduersum.

Incipiunt ad inquisitiones eiusdem episcopi subiecta responsa.



Quod non habeantur episcopi, quos nec clerus elegit, nec populus exquisiuit, nec prouinciales episcopi consecrarunt: si qui tamen clerici ab his pseudepiscopis ordinantur, rata potest ordinatio talis existere.

Xu. Nulla ratio sinit ut inter episcopos habeantur, qui nec a clericis sunt electi, nec a plebibus expetiti, nec a comprouincialibus episcopis cum metropolitani  iudicio consecrati. Unde cum sepe questio de male accepto honore nascatur, quis ambigat, nequaquam ab istis esse tribuendum, quod non doceatur fuisse collatum? Si qui autem clerici ab istis pseudepiscopis in eis Ecclesiis ordinati sunt, que ad proprios episcopos pertinebant, et ordinatio eorum consensu et iudicio presidentium facta est, potest rata haberi: ita ut in ipsis Ecclesiis perseuerent. Aliter autem uana habenda est consecratio, que nec loco fundata est, nec auctoritate munita.



Quod presbyteri, aut diaconi, si in aliquo crimine pro lapsi fuerint, non possint per manus impositionem penitentie remedium consequi.

XuI. Alienum est a consuetudine ecclesiastica, ut qui in presbyterali honore aut diaconii gradu  fuerint consecrati, hi pro crimine aliquo suo per manus impositionem remedium accipiant penitendi: quod sine dubio ex apostolica traditione descendit, secundum quod scriptum est, Sacerdos si peccauerit, quis orabit pro illo ? Unde huiusmodi lapsis ad promerendam misericordiam Dei priuata est expetenda secessio: ubi illis satisfactio, si fuerit digna, sit etiam fructuosa.



Quod diaconi, sicut episcopus et presbyter, cessare debent ab opere coniugali: non tamen repudiare coniugia.

XuII. Lex continentie eadem est altaris ministris, que episcopis, atque presbyteris, qui cum essent laici, siue lectores, licito et uxores ducere, et filios procreare potuerunt: sed cum ad predictos peruenerint gradus, cepit eis non licere quod licuit.  Unde ut de carnali fiat spiritale coniugium, oportet eos nec dimittere uxores, et quasi non habeant sic habere, quo et salua sit caritas connubiorum, et cesset operatio nuptiarum.



Quod aliud sit uxor, aliud concubina, nec erret quisquis filiam suam in matrimonium concubinam habenti tradiderit.

XuIII. Non omnis mulier uiro iuncta uxor est uiri, quia nec omnis filius heres est patri. Nuptiarum autem federa inter ingenuos sunt legitima, et inter equales, et multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina: sicut aliud ancilla, aliud libera. Propter quod etiam Apostolus   ad manifestandum harum personarum discretionem, testimonium ponit ex Genesi , ubi dicitur Abrahe: Eiice ancillam, et filium eius, non enim heres erit filius ancille cum filio meo Isaac. Unde cum societas nuptiarum ita ab initio constituta sit, ut preter sexuum coniunctionem, que haberet in Christi et Ecclesie sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur cuiuslibet loci clericus, si filiam suam uiro habenti concubinam in matrimonium dederit, non ita accipiendum est, quasi eam coniugato dederit, nisi forte illa mulier et ingenua facta, et dotata legitime, et publicis nuptiis honestata uideatur. Paterno arbitrio uiris iuncte carent culpa, si mulieres, que a  uiris habebantur, in matrimonio non fuerunt, quia aliud est nupta, aliud concubina.



Quod non sit coniugii duplicatio, quando ancilla relicta uxor assumitur.

XIX. Ancillam a toro abiicere, et uxorem certe ingenuitatis accipere, non duplicatio coniugii, sed profectus est honestatis. Culpanda est sane talium negligentia, sed non penitus deserenda: ut crebris cohortationibus incitati, quod necessario expetiuerunt fideliter exsequantur. Nemo enim desperandus est dum in hoc corpore constitutus est, quia nonnunquam quod diffidentia etatis differtur, consilio maturiore perficitur.



De communione priuatis, et ita defunctis.

 XX. Horum causa Dei iudicio reseruanda est, in cuius manu fuit, ut talium obitus usque ad communionis remedium non differatur. Nos autem quibus uiuentibus non communicauimus, mortuis communicare non possumus.



De his qui penitentiam agere differunt.

XXI. Dissimulatio hec potest non de contemptu esse remedii, sed de metu grauius delinquendi. Unde penitentia, que dilata est, cum studiosius petita fuerit, non negetur: ut quoquo modo ad indulgentie medicinam anima uulnerata perueniat.



Quod oporteat eum, qui pro illicitis ueniam poscit, etiam multis licitis abstinere.

XXII. Aliud quidem est debita iusta reposcere, aliud propria perfectionis amore contemnere, sed  illicitorum ueniam postulantem oportet etiam a licitis abstinere, dicente Apostolo: Omnia licent, sed non omnia expediunt . Unde si penitentes habent causam, quam negligere forte non debeant, melius expetit quis ecclesiasticum, quam forense iudicium.



Quod penitenti nulla lucra negotiationis exercere conueniat.

XXIII. Qualitas lucri negotiantem aut excusat aut arguit, quia est honestus questus, et turpis. uerumtamen penitenti utilius dispendia pati, quam periculis negotiationis obstringi, quia difficile est inter ementis uendentisque commercium non interuenire peccatum.



Quod ad militiam secularem post penitentiam redire non debeat.


XXIu. Contrarium est omnino ecclesiasticis regulis post penitentie actionem redire ad militiam secularem, cum Apostolus dicat: Nemo militans Deo implicat se negotiis secularibus . Unde non est liber a laqueis diaboli, qui se militia mundana uoluerit implicare.



Quod adolescens, si, urgente quocunque periculo, penitentiam gessit, et se non continet, uxoris potest remedio sustineri.

XXu. In adolescentia constitutus, si, urgente aut metu mortis, aut captiuitatis periculo, penitentiam gessit, et postea timens lapsum incontinentie, uenialis copulam uxoris elegit, ne crimen fornicationis incurreret, rem uidetur fecisse uenialem, si preter  coniugium nullam omnino cognouerit. In quo tamen non regulam constituimus, sed quid sit tolerabilius estimamus: nam secundum ueram cognitionem nichil magis ei congruit, qui penitentiam gessit, quam castitas perseuerans, et mentis et corporis.



Quod si quis propositum monachi deseruerit, publice sit penitentie satisfactione purgandus.

Propositum monachi proprio arbitrio aut uoluntate susceptum, deseri non potest absque peccato. Quod enim quis uouit Deo, debet et reddere. Unde qui relicta singularitatis professione, ad militiam uel ad nuptias deuolutus est, publice penitentie satisfactione purgandus est, quia etsi innocens militia, et honestum potest esse coniugium, electionem meliorem deseruisse transgressio est.



Quod puelle, que non coacte, sed uoluntate propria uirginitatis propositum susceperunt, delinquant, cum nupserint, etsi nondum fuerant consecrate.


XXuII. Puelle, que non parentum coacte imperio, sed spontaneo iudicio uirginitatis propositum atque habitum susceperunt, si postea nuptias eligunt, preuaricantur, etiamsi nondum eis gratia consecrationis accessit: cuius utique non fraudarentur munere, si in proposito permanerent.



De his quibus dubium est, utrum baptismum perceperint, necesse est ut renascantur.

XXuIII. Si nulla exstant indicia inter propinquos, aut familiares, nulla inter clericos, aut uicinos, quibus hi, de quibus queritur, baptizati fuisse doceantur, agendum est, ut renascantur, ne manifeste pereant,  in quibus quod non ostenditur gestum, ratio non sinit, ut uideatur iteratum. Qui autem possunt meminisse, quod ad ecclesiam ueniebant cum parentibus suis, possunt recordari an quod eorum parentibus dabatur, acceperint: sed si hoc etiam ab ipsa memoria alienum est, conferendum eis uidetur, quod collatum esse nescitur, quia non temeritas interuenit presumptionis, ubi est diligentia pietatis.



Quod eos, qui se baptizatos agnoscunt, sed in qua fide nesciunt, per manus impositionem suscipi conueniat.

XXIX. Hi autem, de quibus scripsisti, qui se baptizatos sciunt, sed cuius fidei fuerint, qui eos baptizauerunt, se nescire profitentur: quoniam quolibet modo for  mam baptismatis acceperunt, baptizandi non sunt, sed per manus impositionem uirtutem Spiritus sancti, quam ab hereticis accipere non potuerunt, catholicis copulandi sunt.



De his qui conuiuio gentilium et escis immolatitiis usi sunt.

XXX. Si conuiuio solo gentilium et escis immolatitiis usi sunt, possunt ieiuniis et manus impositione purgari, ut deinceps ab idolothytis abstinentes sacramentorum Christi possint esse participes. Si autem aut idola adorauerunt, aut homicidiis uel fornicationibus contaminati sunt, ad communionem eos nisi per penitentiam publicam non oportet admitti.



Quod semper Thessalonicensis antistes uices apostolice sedis impleuerit.

 XXXI. Leo episcop. urbis Rome Anastasio episc. Thessalonicensi.---Quanta fraternitati tue a beatissimi Petri apostoli auctoritate commissa sint, et qualia etiam nostro tibi fauore sint credita, si uera ratione perspiceres, et iusto examine ponderares, multum possemus de iniuncte tibi sollicitudinis deuotione gaudere. Quoniam sicut precessores mei precessoribus tuis, ita etiam ego dilectioni tue, priorum secutus exemplum, uices mei moderaminis delegaui: ut curam, quam uniuersis Ecclesiis principaliter ex diuina institutione debemus, imitator nostre mansuetudinis adiuuares, et longinquis a nobis prouinciis presentiam quodammodo nostre uisitationis impenderes, et continenti, opportunoque prospectu promptum tibi esset agnoscere, quid in quibusque rebus uel tuo studio componeres, uel nostro iudicio  reseruares. Nam cum maiora negotia, et difficiliores causarum exitus liberum tibi esset sub nostre sententie exspectatione suspendere, nec ratio tibi, nec necessitas fuit in id, quod mensuram tuam excederet, deuiandi. Abundant enim apud te monitorum scripta nostrorum, quibus te de omnium actionum temperantia frequenter instruximus, ut commendatas tibi Christi Ecclesias per exhortationem caritatis ad salubritatem audientie prouocares: quia etsi plerumque existunt inter negligentes, uel desides fratres, que oporteat maiore auctoritate curari, sic tamen adhibenda est correptio, ut semper sit salua dilectio. Unde et beatus apostolus Paulus ad ecclesiasticum regimen Timotheum imbuens dicit: Seniorem ne increpaueris, sed obsecra ut patrem, iuuenes ut  fratres, anus ut matres, iuuenculas ut sorores in omni castitate . Que moderatio, si quibuscunque inferioribus membris ex apostolica institutione debetur, quanto magis fratribus et cepiscopis nostris sine offensione reddenda est, ut licet nonnunquam accidant, que in sacerdotalibus sunt reprehendenda personis: plus tamen erga corrigendos agat beneuolentia quam seueritas, plus cohortatio quam commotio, plus caritas quam potestas. Sed ab his, qui que sua sunt querunt, non que Christi Iesu , facile ab hac lege disceditur, et dum dominari magis quam consulere subditis placet, honor inflat superbiam, et quod prouisum est ad concordiam, tendit ad noxam, quod, ut necesse habemus  ita dicere, non de paruo animi dolore procedit. Meipsum enim quodammodo trahi in culpam sentio, cum te a traditis tibi regulis immodice discessisse cognosco, qui si tue estimationis parum diligens eras, mee saltem fame parcere debuisti: ne, que tuo tantum facta sunt animo, nostro uiderentur gesta iudicio. Relegat fraternitas tua paginas nostras, omniaque ad tuos emissa maiores apostolice sedis presulum scripta percurrat, et uel a me, uel a precessoribus meis inueniet ordinatum, quod a te cognouimus esse presumptum. uenit namque ad nos cum episcopis prouincie sue frater noster Atticus, ueteris Epiri metropolitanus antistes, et de indignissima afflictione, quam pertulit, lacrymabili actione conquestus est, coram astantibus diaconibus tuis:  qui querelis flebilibus nichil contra referendo, ea, que nobis ingerebantur, fide non carere monstrabant. Legebatur quoque in litteris tuis, quas iidem diaconi tui detulerunt, quod frater Atticus Thessalonicam uenisset, quodque consensum suum etiam scripture professione signasset, ut de illo non aliud a nobis posset intelligi, quam proprii arbitrii, et spontanee deuotionis fuisse, quod uenerat, quodque chartulam de obedientie sponsione conscripserat: in cuius tamen chartule mentione signum prodebatur iniurie. Non enim necessarium fuerat, ut obligaretur scripto, qui obedientiam suam ipso iam uoluntarii aduentus probabat officio, unde deplorationibus supradicti hec uerba epistole tue testimonium prebuerunt, et per hoc, quod non est tacitum, nudatum  est illud, quod silentio fuerat adopertum, aditam scilicet Illyrici prefecturam, et sublimissimam inter mundanos apices potestatem in exhibitionem insontis antistitis incitatam, ut missa exsecutione terribili, que omnia sibi officia publica ad effectum preceptionis adiungeret, a sacris Ecclesie adytis nullo uel falso insimulatus crimine extraheretur sacerdos: cui non ob molestiam egritudinis, non ob seuitiam hiemis darentur inducie, sed iter asperum, et periculis plenum per inuias niues agere cogeretur, quod tanti laboris, tantique discriminis fuit, ut ex his, qui episcopum comitati sunt, quidam defecisse dicantur. Multum stupeo, frater carissime, sed et plurimum doleo, quod in eum, de quo nichil amplius indicaueras, quam quod euocatus adesse differret, et excusationem infirmitatis obtenderet,  tam atrociter et tam uehementer potueris commoueri: presertim cum, etiamsi tale aliquid mereretur, exspectandum tibi fuerat, quid ad tua consulta rescriberem. Sed ut uideo bene de meis moribus existimasti, et quam ciuilia pro conseruanda sacerdotali concordia responsurus essem, uerissime preuidisti. Et ideo motus tuos exsequi sine dissimulatione properasti: ne, cum moderationis nostre aliud disponentia scripta sumpsisses, faciendi id, quod factum est, licentiam non haberes. An forte aliquod tibi facinus innotuerat, et metropolitanum episcopum noui apud se criminis pondus urgebat? At hoc quidem alienum ab illo esse etiam tu nichil ei obiiciendo confirmas, sed etiam si quid graue intolerandumque  committer et, nostra erat exspectanda censura: ut nil prius ipse decerneres, quam quod nobis placere cognosceres. uices enim nostras ita tue credidimus caritati, ut in partem sis uocatus sollicitudinis, non in plenitudinem potestatis: unde sicut multum nos ea, que a te pie sunt curata, letificant; ita nimium ea, que sunt perperam gesta, contristant: et necesse est post multarum experimenta causarum sollicitius prospici, et diligentius precaueri, quatenus per spiritum caritatis et pacis, omnis materia scandalorum de Ecclesiis Domini, quas tibi commendauimus, auferatur, preeminente quidem in illis prouinciis episcopatus tui fastigio, sed amputato totius usurpationis excessu.



Ut metropolitanis sua iura seruentur.

 XXXII. Igitur secundum sanctorum Patrum canones, spiritu Dei conditos et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura pretenditur, ius tradite sibi antiquitus dignitatis intemeratum habere decernimus: ita ut a regulis prestitutis nulla aut negligentia, aut presumptione discedant.



Ut a metropolitanis non laici, non bigami, non uiduarum mariti, sed irreprehensibiles ordinentur episcopi.

XXXIII. In ciuitatibus, quarum rectores obierint, de substituendis episcopis hec forma seruetur, ut is qui ordinandus est, etiamsi bone uite testimonio fulciatur, non laicus, non neophytus, nec secunde  coniugis sit maritus, aut qui unam quidem habeat, uel habuerit, sed quam sibi uiduam copularit. Sacerdotum enim tam excellens est electio ut hec, que in aliis membris Ecclesie non uocantur ad culpam, in illis tamen habeantur illicita.



Quod subdiaconis carnale connubium denegetur.

XXXIu. Nam cum extra clericorum ordinem constitutis nuptiarum societati et procreationi filiorum studere sit liberum arbitrium, ad exhibendam tamen perfecte continentie puritatem, ne subdiaconis quidem connubium carnale conceditur, ut et qui habent, sint tanquam non habentes , et qui non habent, permaneant singulares. Quod si in hoc ordine, qui quartus est a capite, dignum est custodiri,  quanto magis in primo, uel secundo, tertioue seruandum est, ne aut leuitico, aut presbyterali honore, aut episcopali excellentia quisquam idoneus estimetur, qui se a uoluptate uxoris necdum frenasse detegitur!



Ut nullus inuitis ordinetur antistes.

XXXu. Cum ergo de summi sacerdotis electione tractabitur, ille omnibus preponitur, quem cleri, plebisque consensus concorditer postularint: ita ut si in aliam forte personam partium se uota diuiserint, metropolitani iudicio is alteri preponatur, qui maioribus et studiis iuuatur, et meritis, tantum ut nullus inuitis et non petentibus ordinetur, ne ciuitas episcopum non optatum aut contemnat, aut oderit,  et fiat minus religiosa, quam conuenit, cui non licuerit habere, quem uoluit.



Ut metropolitanus Epiri de electo, quem est ordinaturus episcopum, ad Thessalonicensem pontificem referat, et de metropolitano electo similiter prouinciales episcopi.

XXXuI. De persona autem consecrandi episcopi, et de cleri, plebisque consensu metropolitanus episcopus ad fraternitatem tuam referat, quodque in prouincia bene placuit scire te faciat, ut ordinationem rite celebrandam tua quoque firmet auctoritas, que rectis dispositionibus nichil more, aut difficultatis debebit afferre, ne gregibus Domini diu desit cura pastorum.

Metropolitano uero defuncto, cum in locum eius alius fuerit subrogandus, prouinciales episcopi ad  ciuitatem metropolim conuenire debebunt, ut omnium clericorum, atque omnium ciuium uoluntate discussa, ex presbyteris eiusdem Ecclesie, uel ex diaconis optimus eligatur. De cuius nomine ad tuam notitiam prouinciales referant sacerdotes, impleturi uota poscentium, cum quod ipsis placuit, tibi quoque placuisse cognouerint. Sicut enim iustas electiones nullis dilationibus uolumus fatigari, ita nichil permittimus te ignorante presumi.



Ut bina per annum prouincialia episcoporum concilia celebrentur, et si res difficilis emerserit, nec fuerit Thessalonicensis episcopi iudicio terminata, ad Romanum referatur antistitem.

XXXuII. De conciliis autem episcopalibus non aliud indicimus, quam sancti Patres salubriter ordinarunt,  ut scilicet bini conuentus per annos singulos habeantur, in quibus de omnibus querelis que inter diuersos Ecclesie ordines nasci assolent, iudicetur: ac si forte inter ipsos, qui presunt, de maioribus  peccatis causa nascitur, que prouinciali nequeat examine diffiniri, fraternitatem tuam de totius negotii qualitate metropolitanus curabit instruere, ut si coram positis partibus nec tuo fuerit res sopita iudicio, ad nostram cognitionem, quidquid illud est, transferatur.



Ut si quis episcopus suam deserens ciuitatem, maiorem sedem ambitus causa petierit, nec illam obtinere poterit, et sua carere debebit.

XXXuIII. Si quis autem episcopus, ciuitatis sue mediocritate despecta, administrationem loci celebrioris ambierit, et ad maiorem se plebem quacunque  ratione transtulerit, a cathedra quidem pellatur aliena, sed carebit et propria, ut nec illis presideat, quos per auaritiam concupiuit, nec illis quos per superbiam spreuit. Suis igitur terminis quisque contentus sit, nec supra mensuram iuris sui affectet augeri.



Ut nullus alienum clericum sollicitare, uel tenere presumat, suo episcopo non prebente consensum.

XXXIX. Alienum clericum, inuito episcopo ipsius, nemo suscipiat, nemo sollicitet, nisi forte ex placito caritatis id inter dantem, accipientemque conuenerit. Nam grauius iniurie reus est, qui de fratris Ecclesia id, quod est utilius, aut pretiosius audet uel abiicere, uel tenere. Itaque si intra prouinciam res  agitur, transfugam clericum ad Ecclesiam suam metropolitauus redire compellet. Si autem longius recessit, tui precepti auctoritate reuocabitur, ut nec cupiditati, nec ambitioni occasio relinquatur.



Ut in euocandis prouincialibus episcopis a Thessalonicense pontifice moderatio conseruetur, ne sub hoc colore sacerdotalis honor contumeliis addicatur, nec amplius quam bini de prouinciis episcopi, quos metropolitani probauerint, dirigantur.

XL. In euocandis autem a te episcopis moderatissimum esse te uolumus, ne per maioris diligentie speciem fraternis gloriari uidearis iniuriis. Unde si causa aliqua maior erit, ob quam rationabile, ac necessarium sit fraternum aduocare conuentum, binos de singulis prouinciis episcopos, quos metropolitani crediderint esse mittendos, ad fraternitatem tuam  uenire sufficiat.



Ut non amplius a statuto concilii tempore, quam dies Xu remorentur episcopi, et si inter eos fuerit oborta contentio, cuncta Romano pontifici sub gestorum insinuatione pandantur: ut ab eo quod Deo placuerit, ordinetur.

XLI. Ita ut a prestituto tempore non ultra 15 dies, qui conuenerint, non retardentur. Si autem in eo quod cum fratribus tractandum definiendumue credideris, diuersa eorum fuerit a tua uoluntate sententia, ad nos omnia sub gestorum testificatione ferentur, ut remotis ambiguitatibus, quod Deo placeat decernatur. Ad hunc enim finem omnem affectum nostrum curamque dirigimus, ut quod ad unitatem concordie, et quod ad custodiam pertinet discipline,  nulla dissensione uioletur, nulla desidia negligatur. Et te igitur, frater dilectissime, et eos fratres nostros, qui de tuis offenduntur excessibus, cum tamen non similis sit omnibus materia querelarum, hortor et moneo, ut que pie sunt ordinata, salubriterque disposita, nulla concertatione turbentur, nemo quod suum est querat, sed quod alterius . Et sicut ait Apostolus, unusquisque uestrum proximo suo placeat in bonum ad edificationem . Non enim poterit unitatis nostre firma esse compago, nisi nos ad inseparabilem soliditatem uinculum caritatis astrinxerit: quia sicut in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra. Connexio  totius corporis unam sanitatem, unam pulchritudinem facit. Et hec quidem connexio totius corporis unanimitatem requirit, sed precipue exigit concordiam sacerdotum, quibus etsi dignitas communis non est, tamen ordo generalis est. Quoniam et inter beatissimos apostolos in similitudine honoris fuit quedam discretio potestatis, et cum omnium par esset electio, uni tamen datum est ut ceteris preemineret. De qua forma episcoporum quoque est orta distinctio. Et magna ordinatione prouisum est, ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia, et rursum quidam in maioribus urbibus constituti sollicitudinem eius susciperent ampliorem, per quos ad unam Petri sedem uniuersalis  Ecclesie cura conflueret, et nichil usquam a suo capite dissideret. Qui ergo scit se quibusdam prepositum, non moleste ferat aliquem sibi esse prelatum, sed obedientiam, quam exigit, etiam ipse dependat, et sicut non uult grauis oneris sarcinam ferre, ita non audeat alii importabile pondus imponere. Discipuli enim sumus humilis et mitis magistri, dicentis Discite a me, quia mitis sum et humilis corde, et inuenietis requiem animabus uestris; iugum enim meum suaue est, et onus meum leue est . Quod quomodo experiemur, nisi et illud in obseruantiam ueniat, quod idem Dominus ait: Qui maior est uestrum, erit minister uester ; qui autem se exaltauerit humiliabitur, et qui se humiliat exaltabitur ?

 Leo Nicete episcopo Aquileiensi salutem.

Regressus ad nos filius meus Adeodatus, sedis nostre diaconus, dilectionem tuam poposcisse memorauit, ut de his auctoritatem apostolice sedis acciperes, que quidem magnam difficultatem diiudicationis uidentur afferre: sed pro inspectione temporalium necessitatum adhibenda curatio est, ut uulnera, que aduersitate hostilitatis illata sunt, religionis maxime ratione sanentur.



Quod debeant femine, que captis uiris nupserant aliis, regressis de captiuitate uiris prioribus copulari, ut quod suum est unusquisque recipiat.

XLII. Cum ergo per bellicam cladem et per grauissimos hostilitatis incursus ita quedam dicatis diuisa esse coniugia, ut abductis in captiuitatem uiris  femine eorum remanserint destitute, que uiros proprios aut interemptos putarent, aut nunquam a dominatione crederent liberandos, et in aliorum coniugium solitudine cogente transierint: cumque nunc statu rerum, auxiliante Domino, in meliora conuerso nonnulli eorum, qui putabantur periisse, remearint, merito caritas tua uidetur ambigere quid de mulieribus, que aliis iuncte sunt uiris, a nobis debeat ordinari. Sed quia nouimus scriptum, quod a Deo iungitur mulier uiro, et iterum preceptum agnouimus, ut quod Deus iunxit homo non separet , necesse est ut legitimarum federa nuptiarum redintegranda credamus, et remotis malis, que hostilitas intulit, unicuique id quod legitime habuit reformetur, omnique studio procurandum est ut  recipiat unusquisque quod proprium est.



Quod non probetur esse culpabilis, qui uxorem capti in matrimonio uidetur esse sortitus.

XLIII. Nec tamen culpabilis iudicetur, et tanquam alieni iuris peruasor habeatur, qui personam eius mariti, qui iam non esse existimabatur, assumpsit. Sic enim multa que ad eos qui in captiuitatem ducti sunt pertinebant, in ius alienum transire potuerunt, et tamen plenum iustitie est ut iisdem reuersis propria reformentur. Quod si in mancipiis uel in agris, aut etiam in domibus ac possessionibus rite seruatur, quanto magis in coniugiorum redintegratione faciendum est, ut quod bellica necessitate turbatum est pacis remedio reformetur!



Ut si uiri de captiuitate regressi, intemperantia uxorum offensi non fuerint, et uoluerint eas in coniugium recipere, liberam habeant facultatem.


XLIu. Et ideo si uiri post longam captiuitatem reuersi ita in dilectione suarum coniugum perseuerent, ut eas cupiant in suum redire consortium, omittendum est, et inculpabile iudicandum, quod necessitas intulit, et restituendum est quod fides poscit.



Ut si mulieres ad priores maritos redire noluerint, uelut impie, ecclesiastica communione priuande sint.

XLu. Si autem alique mulieres ita posteriorum uirorum amore sunt capte, ut malint his coherere, quam ad legitimum redire consortium, merito sunt notande, ita ut etiam ecclesiastica communione priuentur, que de re excusabili contaminationem  criminis elegerunt, ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur, quod conditio necessitatis extorsit: quia sicut he mulieres, que reuerti ad uiros suos noluerint, impie sunt habende, ita ille, que in affectum ex Deo initum redeunt, merito sunt laudande.



Captiuis aut errore, aut fame, non ueneratione cibos immolatitios edere compulsis penitentia concedenda.

XLuI. De his autem Christianis, qui inter eos, a quibus fuerant captiuati, immolatitiis cibis asseruntur esse polluti, consultationi caritatis tue hoc etiam respondendum esse credidimus, ut penitentie satisfactione  purgentur, que non tam temporis longitudine, quam cordis compunctione pensanda est. Et siue hoc error extorserit, siue fames suaserit, non dubitetur abolendum, cum huiusmodi cibus pro metu, aut indigentia, non pro religionis ueneratione sit sumptus.



Quod hi, qui ad iterationem baptismi uel ui, uel timore coacti animos inclinarunt, penitentie sint subleuandi remedio: ita ut senilis etatis, paruulorum quoque, et egritudinum, ceterarumque necessitatum habeatur sollicita consideratione respectus.

XLuII. Hi uero, de quibus similiter dilectio tua nos credidit consulendos, qui ad iterandum baptismum uel metu coacti, uel errore traducti sunt, et nunc se contra catholice fidei sacramentum egisse cognoscunt, ea est custodienda moderatio, qua in  societatem nostram non nisi per penitentie remedium, et per impositionem episcopalis manus, communionis recipiant unitatem. Tempora penitudinis, habita moderatione, tuo constituenda iudicio, prout conuersorum animos inspexeris esse deuotos, pariterque etiam habentes etatis senilis intuitum, et periculorum quorumque, aut egritudinum respicientes necessitates. In quibus si quis ita grauiter urgeatur, ut dum adhuc penitet, de salute ipsius desperetur, oportet ei per sacerdotalem sollicitudinem communionis gratia subueniri.



Ut hi, qui ab hereticis baptizati sunt, sola sancti Spiritus inuocatione firmentur.

XLuIII. Nam hi, qui baptismum ab hereticis acceperunt,  cum baptizati antea non fuissent, sola sancti Spiritus inuocatione per impositionem manuum confirmandi sunt, quia formam tantum baptismi sine sanctificationis uirtute sumpserunt. Et hanc regulam, ut scitis, seruandam in omnibus Ecclesiis predicamus, ut lauacrum semel initum nulla iteratione uioletur, dicente Apostolo: Unus Deus, una fides, unum baptisma , cuius ablutio nulla iteratione temeranda est, sed, ut diximus, sola sanctificatio Spiritus sancti inuocanda est, ut quod ab hereticis nemo accipit, a catholicis sacerdotibus consequatur. Hanc autem epistolam nostram, quam ad consultationem tue fraternitatis emisimus, ad omnes fratres, et comprouinciales tuos episcopos facias peruenire, ut omnium obseruantie data prosit auctoritas. Data 12 cal. Aprilium, cons. Maioriano Augusto.



In causa Lupicini episcopi Leo uniuersis episcopis per Cesariensem Mauritaniam constitutis.


XLIX. Cum de ordinationibus sacerdotum quedam apud uos illicite usurpata crebrior ad nos commeantium sermo perferret, ratio pietatis exegit, ut pro sollicitudine  rerum fidem studeremus agnoscere, uicem cure nostre proficiscenti a nobis confratri et consacerdoti nostro Potentio delegantes, qui secundum scripta, que per ipsum ad uos direximus, de episcopis, quorum culpabilis ferebatur electio, quid ueritas haberet, inquireret, nobisque omnia fideliter indicaret. Unde quia idem plenissimo notitie nostre cuncta reserauit, et sub quibus, qualibusque rectoribus quedam Christi plebes in partibus  prouincie Cesariensis habeantur, sincera nobis relatione patefecit, necessarium fuit, ut dolorem cordis nostri, quo pro dominicorum gregum periculis estuamus, datis nunc quoque ad dilectionem uestram litteris promeremus, mirantes tantum apud uos per occasionem temporis impacati aut ambientium presumptionem, aut tumultum ualuisse popularem, ut indignis quibusque, et longe extra sacerdotale meritum constitutis pastorale fastigium, et gubernatio Ecclesie dederetur. Non est hoc consulere populis, sed nocere, nec prestare regimen, sed augere discrimen. Integritas enim presidentium salus est subditorum, et ubi est incolumitas obedientie, ibi sana est forma doctrine. Principatus autem, quem aut seditio contulit, aut ambitus occupauit, etiamsi moribus atque  actibus non offendat, ipsius tamen initii sui est perniciosus exemplo, et difficile est, ut bono peragantur exitu, que malo sunt inchoata principio. Quod si in quibuslibet Ecclesie gradibus prouidenter, scienterque curandum est, ut in Domini domo nichil sit inordinatum, nichilque preposterum, quanto magis elaborandum est, ut in electione eius, qui supra omnes gradus constituitur, non erretur? Nam totius familie Domini status, et ordo nutabit, si quod requiritur in corpore non inueniatur in capite. Ubi est illa beati Pauli Apostoli per spiritum Dei emissa preceptio: qua in persona Timothei omnium Christi sacerdotum numerus eruditur, et unicuique nostrum dicitur, Manus cito nemini imposueris, neque communices peccatis  alienis ? Quid est cito manus imponere, nisi ante etatem maturitatis, ante tempus examinis, ante meritum obedientie, laboris, ante experientiam discipline sacerdotalem honorem tribuere non probatis? Et quid est communicare peccatis alienis, nisi et talem effici ordinantem, qualis est ille, qui non meruit ordinari? Sicut enim boni operis sibi comparat fructum, qui rectum tenet in eligendo sacerdote iudicium: ita graui semetipsum aflicit damno, qui in suum collegium assumit indignum. Non ergo in cuiusquam persona pretermittendum est, quod in statutis generalibus continetur, nec putandas est honor ille legitimus, qui fuerit contra diuine legis precepta collatus. Dicente enim Apostolo, ut inter alias electionis regulas is episcopus ordinetur, quem unius uxoris uirum fuisse, aut esse constiterit ,  tam sacrata semper habita est ista preceptio, ut etiam de muliere sacerdotis eligendi eadem intelligeretur seruanda conditio: ne forte illa, priusquam in matrimonium eius ueniret, qui aliam non habuisset uxorem, alterius uiri esset experta coniugium. Quis igitur tolerare audeat, quod in tanti sacramenti perpetratur iniuriam, cum huic magno uenerandoque mysterio, nec diuine quidem legis statuta defuerint, quibus euidenter est definitum, ut uirginem sacerdos accipiat uxorem , et alterius torum nesciat coniugis, que uxor futura est sacerdotis? Iam tum enim in sacerdotibus figurabatur Christi et Ecclesie spiritale coniugium, ut quoniam uir caput est mulieris, discat sponsa uerbi non alium uirum nosse, quam Christum . Qui merito unam elegit, unam diligit, et aliam preter ipsam suo consortio non adiungit. Si ergo etiam in ueteri Testamento hec sacerdotalium coniugiorum forma seruata est: quanto magis sub Euangelii gratia constituti apostolicis debemus seruire preceptis? Ut quamlibet quis bonis moribus preditus, et sanctis operibus inueniatur ornatus, nequaquam tamen uel ad diaconi gradum, uel ad presbyterii honorem, uel ad episcopatus culmen ascendat: si aut ipsum non unius uxoris uirum, aut uxorem eius non unius uiri fuisse claruerit? Monente uero Apostolo, atque dicente: Et hi autem probentur primum, et sic ministrent , quid aliud intelligendum putamus, nisi ut in his prouectionibus non  solum matrimoniorum castimoniam, sed etiam laborum merita cogitemus, ne aut a baptismo nouellis, aut a seculari actu repente conuersis officium pastorale credatur? Cum per omnes gradus militie Christiane de incrementis profectuum debeant estimari, an possint cuiquam maiora committi, merito beatorum Patrum uenerabiles sanctiones, cum de sacerdotum electione loquerentur, eosdem ut idoneos sacris administrationibus censuerint, qui multo tempore per singulos officiorum gradus prouecti, experimentum sui probabile prebuissent, ut unicuique testimonium uite sue actuum suorum ratio perhiberet. Si enim ad honores mundi sine suffragio temporis, sine merito laboris indignum est peruenire, et notari ambitus solent, quos probitatis documenta non  adiuuant, quam diligens, et quam prudens habenda est dispensatio diuinorum munerum, et celestium dignitatum? Ne in aliquo apostolica et canonica decreta uiolentur, et his Ecclesia Domini regenda credatur, qui legitimarum institutionum nescii, et totius humilitatis ignari non ab infimis sumere incrementum, sed a summis uolunt habere principium, cum ualde iniquum sit, et absurdum, ut imperiti magistris, noui antiquis, et rudes preferantur emeritis. In domo quidem magna, sicut Apostolus disserit, necesse est, ut uasa diuersa sint, quedam aurea, et argentea, quedam uero lignea, et fictilia, sed horum ministerium pro materie qualitate discernitur, nec est pretiosorum idem usus, et uilium. Nam inordinata erunt omnia, si fictilia aureis, et lignea preferuntur argenteis. Sicut autem in ligneis, et fictilibus  eorum hominum species figuratur, qui nullis adhuc uirtutibus nitent, ita in aureis et argenteis hi sine dubio declarantur, qui per longe eruditionis ignem, et per fornacem diuturni laboris excocti aurum probatum, et argentum purum esse meruerunt. Quibus si merces pro deuotione non redditur, omnis ecclesiastica disciplina resoluitur: omnis ordo turbatur, dum in Ecclesia, qui nullum subierunt ministerium, peruerso eligentium iudicio indebitum obtinent principatum. Cum ergo inter uos tantum ualuerint aut studia populorum, aut ambitus superborum: ut non solum laicos, sed etiam secundarum uxorum uiros, aut uiduarum maritos ad officium cognoscamus pastorale prouectos: nonne apertissime exigunt cause, ut Ecclesie in quibus ista commissa sunt,  iudicio seueriore purgentur, et non solum in tales presules, sed etiam in ordinatores eorum ultio competens proferatur? Sed circumstant nos hinc mansuetudo clementie, hinc censura iustitie: et quia uniuerse sedis apostolice pietate compellimur ita nostram temperare sententiam, ut trutinato pondere delictorum, quorum utique non una mensura est, quedam credamus utcunque toleranda, quedam uero penitus amputanda. Eos enim qui uel secundas nuptias inierunt, uel uiduarum se coniugio sociarunt, nec apostolica, nec legalis auctoritas sacerdotium obtendere permittit. Et multo magis illum, si fuerit in uestro iudicio confutatus, qui, sicut ad nos relatum est, duarum simul est maritus uxorum, uel illum qui ab uxore dimissus, alteram duxisse perhibetur.  Ceteros uero, quorum prouectio hoc tantum reprehensionis incurrit, quod ex laicis ad officium episcopale delecti sunt, neque ex hoc, quod uxores habent, possunt esse culpabiles, susceptum sacerdotium tenere permittimus, non preiudicantes apostolice sedis statutis, nec beatorum Patrum regulas resoluentes, quibus salubriter constitutum est, ne primum, aut secundum, aut tertium in Ecclesia gradum quisquam laicorum, quibuslibet suffragiis fultus ascendat, priusquam ad hoc meritum per legitima augmenta perueniat. Quod enim nunc utcunque patimur esse ueniale, inultum postmodum esse non poterit, si quisquam id quod omnino interdicimus usurparit. Quia remissio peccati non dat licentiam delinquendi,  neque quod potuit aliqua ratione concedi, fas erit amplius impune committi. Cum itaque de omnibus fere, que fratris nostri Potentii relatio continebat, plenissime dilectionem uestram per Dauid fratrent et cepiscopum nostrum, qui et sacerdotii merito nobis est probatus, et moribus uideatis instructum, superest, fratres, ut concorditer et salubres suscipiatis hortatus, et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis, et in nullo patiamini prouidentissima canonum decreta uiolari. Que enim certarum remisimus consideratione causarum, antiquis deinceps custodienda sunt regulis, ne quod ad tempus pia lenitate concessimus, iusta postulatione plectamus, in eos specialius et propensius  commouendi, qui in episcopis ordinandis sanctorum Patrum statuta neglexerunt, et quos refutare debuerint, consecrauerint. Unde si qui episcopi talem consecrauerint sacerdotem, qualem esse non liceat, etiamsi aliquo modo damnum proprii honoris euaserint, ordinationis tamen ius ulterius non habebunt, nec unquam ei sacramento intererunt, quod neglecto diuino iudicio immerito prestiterunt. Illud sane, quod ad sacerdotalem pertinet dignitatem, inter omnia uolumus canonum statuta seruari: ut non in quibuslibet locis, neque in quibuscunque castellis, et ubi ante non fuerunt episcopi, consecrentur: cum ubi minores sunt plebes, minoresque conuentus, presbyterorum cura sufficiat, episcopalia autem gubernacula non nisi maioribus populis, et frequentioribus  ciuitatibus oporteat presidere, ne quod sanctorum Patrum diuinitus inspirata decreta uetuerunt, uiculis, et possessionibus uel obscuris, et solitariis municipiis tribuatur sacerdotale fastigium, et honor, cui debent excellentiora committi, ipsa sui numerositate uilescat. Quod nunc in sua diecesi Restitutus  episcopus factum esse causatus est, et rationabiliter postulauit, ut si episcopi eorum locorum, in quibus non debuerant ordinari, humana conditione decesserint, loca ipsa ad ius eius antistitis redeant, cuius fuerint ante priora: et inutile est, ut sacerdotalis dignitas inconsiderata ordinandis facilitate superflua multiplicatione minuatur.

De his autem, que in sacro uirginitatis proposito constitute barbaricam pertulere uiolentiam, et integritatem pudoris non animo, sed corpore perdiderunt, ea nobis uidetur seruanda moderatio, ut neque in uiduarum deiiciantur gradu, nec in sacrarum, et perseuerantium uirginum numero censeantur: quibus, si in omnibus uirginalibus perseuerant, et castimonie soliditatem mente custodiunt, sacramentorum non  est neganda communio, quia iniustum est illas in eo uel argui, uel notari, quod non uoluntas amittit, sed uis hostilis eripuit. Causam quoque Lupicini episcopi illic iubemus audiri, cui multum et sepius postulanti communionem ac rationem reddimus, quoniam cum ad nostrum iudicium prouocasset, immerito eum pendente negotio, a communione uidebamus fuisse suspensum. Adiectum etiam illud est, quod huic temere superordinatus esse cognoscitur, qui non debuit ordinari, antequam Lupicinus in presenti positus, aut confutatus, aut certe confessus iuste possit subiacere sententie, ut uacantem locum, quemadmodum disciplina ecclesiastica exigit, is, qui consecrabatur, acciperet. Si que uero alie emerserint cause, que ad statum Ecclesiarum, et ad concordiam  pertineant sacerdotum, illic sub timore Domini uolumus iudicio uentilentur, et de componendis atque compositis omnibus ad nos relatio plena mittatur: ut ea, que iuxta ecclesiasticum morem iuste et rationabiliter fuerint definita, nostra quoque sententia roborentur. Data Iu Id. Augusti.





DECRETA GELASII PAPAE.



De constitutis ecclesiasticis pro temporis qualitate moderandis.


1. Gelasius fratribus uniuersis episcopis per Lucaniam et Brutios, et Siciliam constitutis. Necessaria rerum dispensatione constringimur, et apostolice  sedis moderamine conuenimur, sic canonum paternorum decreta librare, et retro presulum decessorumque nostrorum precepta metiri, ut que presentium necessitas temporum restaurandis Ecclesiis relaxanda deposcit, adhibita consideratione diligenti, quantum potest fieri, temperemus, quo nec in totum formam ueterum uideamur excedere regularum, et reparandis militie clericalis officiis, que per diuersas Italie partes ita belli famisque consumpsit incursio, ut in multis Ecclesiis  usquequaque deficiente seruitio ministrorum, nisi remittendo paulisper ecclesiasticis promotionibus antiquitus interualla prefixa, remaneant  sacris  ordinibus Ecclesie funditus destitute, atque in plurimis locis per inopiam competentis auxilii salutare subsidium redimendarum desit animarum, nosque magno reatu, si tanto coarctante periculo, non aliquatenus consulemus, inuecti.



Ut ubi nulla perurget necessitas, constituta Patrum inuiolata seruentur, uel cum defuerint clerici, de monachis eligantur.


II. Priscis igitur pro sui reuerentia manentibus constitutis, que ubi nulla uel rerum, uel temporum perurget angustia, regulariter conuenit custodiri, eatenus Ecclesiis, que uel cunctis sunt priuate ministris, uel sufficientibus usque adeo dispoliate seruitiis, ut plebibus ad se pertinentibus diuina munera supplere non ualeant, tam instituendi, quam promouendi clericalis officii sic spatia dispensanda concedimus, ut si quis etiam de religioso proposito, et disciplinis monasterialibus eruditus ad clericale munus accedat, imprimis eius uita preteritis acta temporibus inquiratur, uel si nullo graui facinore probatur  infectus, si secundam non habuit fortassis uxorem, nec a marito relictam sortitus ostenditur, si penitentiam publicam fortassis non gessit, nec ulla corporis parte uitiatus apparet, si seruili, aut originarie non est conditioni obnoxius, si curie iam probatur nexibus absolutus, si assecutus est litteras, sine quibus uix fortassis ostiarii possit implere ministerium, ut si his omnibus, que sunt predicta, fulcitur, continuo lector, uel notarius, aut certe defensor effectus post tres menses existat acolythus, maxime si huic etas etiam suffragatur, sexto mense subdiaconi nomen accipiat, ac si modeste conuersationis, honesteque uoluntatis existit, nono mense sit diaconus, completoque anno sit presbyter, cui tamen quod annorum fuerant interstitia collatura, sancti propositi  sponte suscepta doceatur prestitisse deuotio.



Ut si qui de laicis eliguntur ad clerum, multo sollicitius in his, ea que de monachis dicta sunt, inquirantur.

III. Si uero de laicis quispiam ecclesiasticis est aggregandus officiis, tanto sollicitius in singulis, que superius comprehensa sunt, huiusmodi decet examinari personam, quantum inter mundanam religiosamque uitam constat esse discriminis, quia utique conuenientia Ecclesie ministeria reparanda sunt non inconuenientibus meritis ingerendi. Tantoque magis, quod sacris aptum possit esse seruitiis, in eorum querendum est institutis, quantum de tempore, quo fuerant hec assequenda, decerpitur: ut morum habere  doceatur hoc probitas, quod prolixior consuetudo non contulit, ne per occasionem supplende penurie clericalis uitia potius diuinis cultibus intulisse iudicemur, non legitime familie confutemur procurasse compendia: quorum promotionibus super anni metas sex menses nichilominus subrogamus. Quoniam, sicut dictum est, distare conuenit inter personam diuino cultui deditam, et de laicorum conuersatione uenientem. Que tamen eatenus indulgenda credidimus, ut illis Ecclesiis, quibus infestatione bellorum uel nulla penitus, uel exigna remanserunt ministeria, renouentur. Quatenus his Deo propitio restitutis in ecclesiasticis gradibus subrogandis, canonum paternorum uetus forma seruetur, nec contra eos ulla ratione preualeat, quod pro accedentis defectus remedio  prouidetur, non aduersus scita maiorum noua lege proponitur, ceteris Ecclesiis ab hac occasione cessantibus, quas non simili clade uastatas pristinam faciendis ordinationibus conuenit tenere sententiam, quo magis hac opportunitate commoniti obseruantiam uenerandorum canonum propensius delegamus, singulorum graduum conscientias admonentes, ne in illicitos prorumpere moliantur excessus. Nec fas esse confidat quisque pontificum bigamos, aut coniugia sortientes ab aliis derelicta, siue quoslibet post penitentiam, uel sine litteris, uel corpore uitiatos, uel conditionarios, aut curie, publicarumque rerum nexibus implicatos, aut passim nulla temporis congruentis exspectatione discussos diuinis seruituros applicare mysteriis, neque pro suo libito iura studeant  aliena peruadere absque sedis apostolice iusta dispositione mandante.



Ut ab episcopis, preceptione pape, noue basilice dedicentur.

Iu. Basilicas nouiter institutas, non petitis ex more preceptionibus, dedicare non audeant, non ambiant sibimet uindicare clericos potestatis aliene.



Ut nulla pretia de baptizandis consignandisque fidelibus exigantur. Quod si qui hoc perpetrauerint, honoris sui periculo subiacebunt.

u. Baptizandis consignandisque fidelibus pretia nulla prefigant, nec illationibus quibuslibet impositis exagitare cupiant renascentes, quoniam quod gratis accipimus, gratis dare mandamur . Et ideo nichil a predictis prorsus exigere moliantur, quo uel  paupertate cogente deterriti, uel indignatione reuocati redemptionis sui causas adire despiciant: certum habentes, quod qui prohibita deprehensi fuerint admisisse, uel commissa non potius sua sponte correxerint, periculum subituri proprii sint honoris.



Ut presbyteri modum debitum seruent, non chrisma conficiant, non consignent, nec presente quolibet episcopo, nisi iubeantur ab ipso, uel orare, uel sedere presumant, nec acolythum, uel subdiaconum faciant.

uI. Nec minus etiam presbyteros ultra suum modum tendere prohibemus, nec episcopali fastigio debita, sibimet audacter assumere: non conficiendi chrismatis, non consignationis pontificalis adhibende sibimet arripere facultatem: non presente quolibet antistite, nisi fortasse iubeantur, uel orationis, uel  actionis sacre suppetere sibi presumant licentiam, neque sub eius aspectu, nisi iubeantur, aut sedere presumant, aut uenerabilia tractare mysteria, nec sibi meminerint ulla ratione concedi, sine summo pontifice, subdiaconum, uel acolythum ius habere faciendi; nec prorsus addubitent, si quidquam ad episcopale ministerium specialiter pertinens suo motu putauerint exsequendum, continuo se presbyterii dignitate et sacra communione priuari. Quod fieri necesse est, censeamus, si eorum presule deferente, huiusmodi fuerit preuaricatio comprobata, nec ipso eorum episcopo a culpa conniuentie, et ultione uacaturo, si immoderata facientes dissimulauerit uindicare.



Similiter ut diaconi mensuram propriam iuxta Patrum decreta custodiant.


uII. Diaconos quoque propriam constituimus seruare mensuram, nec ultra tenorem paternis canonibus deputatum quidpiam tentare permittimus, nichil eorum suo ministerio penitus applicare, que primis ordinibus proprie decreuit antiquitas, absque episcopo, uel presbytero baptizare non audeant, nisi predictis fortassis officiis longius constitutis necessitas extrema compellat, quod et laicis Christianis facere plerumque conceditur.



Quod diaconi in presbyterio residere non possint, nec cum tractatus habetur ecclesiasticus, nec sacri corporis prerogationem presentibus debeant usurpare presbyteris.

uIII. Non in presbyterio residere, cum diuina celebrantur,  uel ecclesiasticus habetur quicunque tractatus, sacri corporis prerogationem sub conspectu pontificis seu presbyteri, nisi his absentibus, ius non habeant exercendi. Cum enim decreta uenerabilium sanctionum nos quoque magnopere custodire nitamur, ac sine eorum dispendio etiam illa, que pro alicuius utilitatis fortasse compendio uideantur laxanda, credamus.



Quod apostolica sedes paternos canones pio studio deuotoque custodiat.

IX. Cumque nobis contra salutarium reuerentiam regularum cupiamus temere nichil licere, et cum sedes apostolica super his omnibus fauente Domino, que paternis canonibus sunt prefixa, pio deuotoque studeat tenere proposito, satis indignum est quemquam  uel pontificum uel ordinum subsequentum hanc obseruantiam refutare, quam beati Petri sedem et sequi uideat, et docere: satisque conueniens sit, ut totum corpus Ecclesie in hac sibimet obseruatione concordet, quam illic uigere conspiciat, ubi Dominus Ecclesie totius posuit principatum. Dicente autem Scriptura, Ordinate in me caritatem, et item, Omnia cum ordine fiant ; atque iterum Psalmista predicante, Circumdate Sion, et complectimini eam, narrate in turribus eius, ponite corda uestra in uirtute eius, et distribuite gradus eius, ut enarretis in progenie altera, quoniam hic est Deus, Deus noster in eternum, et ipse reget nos in secula , hic procul dubio, qui in ecclesiasticarum narratur altitudine dignitatum, et in cuius uirtute bonis operibus  corda ponenda sunt, gradibus utique distributis cunctis Deus noster, et rector populis predicandus est Christianis, ubi nemo sibimet aliquid estimet imminutum: cum et de uniuscuiusque gradus perfectione nil deperit, et conuenienter retinendo, quod celesti dispensatione collatum est, pariter nobis et cognoscibilem Deum fieri, et tribuit esse rectorem. Nam et si quid indulgetur de temporum quantitate moribus aggregata strenuitate pensatur: si uite iam proposito continetur, quod protelata fuerat etate curandum, dummodo illa nullatenus dissimulata subripiant: quorum quodlibet in esse claruerit merito clericalibus infulis reprobabilem conuincat esse personam. Etsi illa nonnunquam sinenda sunt, que si ceterorum constet integritas, sola nocere non ualeant:  illa tamen sunt magnopere precauenda, que recipi sine manifesta decoloratione non possunt. Ac si ea ipsa, que nullo detrimento aliquoties indulgenda creduntur, uel rerum temporumque cogit intuitus, uel accelerate prouisionis respectus excusat: quanto magis illa nullatenus mutilanda sunt, que nec ulla necessitas, nec ecclesiastica prorsus extorquet utilitas?



Ut preter paschale tempus, uel Pentecosten nemo baptizare presumat, nisi omnes tantum quos egritudo extrema compulerit.

X. Baptizandi sibi quispiam passim quocunque tempore nullam credat inesse fiduciam, preter Paschale festum, et Pentecosten uenerabile sacramentum, excepto duntaxat grauissimi languoris incursu,  in quo uerendum est, ne morbi crescente periculo sine remedio salutari fortassis egrotans exitio preuentus abscedat.



Presbyterorum et diaconorum ordinationes certis celebrari posse temporibus.

XI. Ordinationes etiam presbyterorum diaconorumque nisi certis temporibus et diebus exercere non debeant, id est primi et quarti mensis ieiunio, septimi et decimi: sed etiam quadragesimalis initii, ac mediana Quadragesime die, sabbati ieiunio circa uesperam nouerit celebrandas. Nec cuiuslibet utilitatis causa seu presbyterum, seu diaconum his preferre, qui ante ipsos fuerint ordinati.



Ut prefixis diebus uirgines sacre uelentur.

XII. Deuotis quoque uirginibus, nisi aut in Epiphaniorum,  aut in albis Paschalibus, aut in Apostolorum natalibus sacrum minime uelamen imponant: nisi forsitan, sicut de baptismate dictum est, graui languore correptis, ne sine hoc munere de seculo exeant, implorantibus non negetur.



Ut uidue non uelentur.

XIII. uiduas autem uelare pontificum nullus attentet: quod nec auctoritas diuina delegat, nec canonum forma prestituit. Non est ergo penitus usurpandum, eisque sic ecclesiastica sunt inferenda presidia, ut nichil committatur illicitum.



Ut nullus presul uel Ecclesie, uel monasterii seruum, aut originarium nolentibus dominis sub nomine religioso defendat: honoris et communionis periculum subiturus quisquis hoc perpetrare tentauerit.

XIu. Generalis etiam querele uitanda presumptio  est, qua propemodum causantur uniuersi passim seruos, et originarios dominorum iura possessionemque fugientes sub religiose conuersationis obtentu uel ad monasteria sese conferre, uel ad ecclesiasticum famulatum, cohibentibus quoque presulibus indifferenter admitti. Que modis omnibus est amouenda pernicies: ne per Christiani nominis institutum aut aliena peruadi, aut publica uideatur disciplina subuerti. Precipue, cum nec ipsam ministerii clericalis hac obligatione fuscari conueniat dignitatem, cogaturque pro statu militantium sibi, conditioneque iurgari, aut uideri  obnoxia quibus sollicita competenter interdictione prohibitis. Quisquis episcopus, presbyter, diaconus, uel eorum qui monasteriis preesse noscuntur, huiusmodi personas  apud se tenentes non restituendas patronis, aut deinceps uel ecclesiastice seruituti, uel religiosis congregationibus putauerint applicandas, nisi uoluntate forsitan dominorum sub Scripture testimonio primitus absolutas, aut legitima transactione concessas: periculum se honoris proprii non ambigant, communionisque subituros, si super hac re cuiusquam uerax nos querela pulsauerit. Magnis quippe studiis secundum beatum Apostolum precauendum est, ne fides, et disciplina Domini blasphemetur 



Ut clerici nullas negotiationes inhonestas et turpia lucra sectentur.

Xu. Consequens fuit, ut illa quoque, que de Piceni  partibus nuper ad nos missa relatio nuntiauit, non pretereunda putaremus, id est plurimos clericorum negotiationibus inhonestis, et lucris turpibus imminere, nullo pudore cernentes euangelicam lectionem, quia ipse Dominus negotiatores e templo uerberatos flagellis asseritur expulisse . Nec Apostoli uerba recolentes, quibus ait: Nemo militans Deo implicat se negotiis secularibus . Psalmistam quoque Dauid surda dissimulantes aure cantantem: Quoniam non cognoui negotiationes, introibo in potentias Domini ; proinde huiusmodi aut ab indignis posthac questibus nouerint abstinendum, et ab omnibus cuiuslibet negotiationis ingeniis, cupiditateque cessandum, aut in quocunque gradu sint positi, mox a clericalibus  officiis abstinere cogantur, quoniam domus Dei domus orationis et esse debet, et dici: ne officina negotiationis, et spelunca potius sit latronum .



Ut nemo litteras nesciens, uel aliqua parte corporis imminutus promoueatur ad clerum.

XuI. Illitteratos quoque, et nonnulla parte corporis imminutos sine ullo respectu ad ecclesiasticum didicimus uenire seruitium, quod simul antiqua traditio, et apostolice sedis uetus forma non recipit, quia nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt . Itaque de cetero modis omnibus hec uitentur, nec quisquam talis suscipiatur in clerum. Si qui uero uel temeritate propria,  uel incuria presidentium tales ante suscepti sunt, in his quibus constituti sunt locis eatenus perseuerent: ut nichil unquam promotionis arripiant, satisque habeant, hoc ipsum sibi pro nimia miseratione permissum.



De his qui seipsos abscindunt.

XuII. De his autem qui semetipsos absciderint paterni canones euidenter sequenda posuerunt, quorum tenorem sufficiet indidisse. Dicunt enim talia perpetrantes, mox ut agniti fuerint, a munere clericali debere secludi, quod modis omnibus custodire nos conuenit, quia fas esse nulli suppeditat, preter illa quidquam que memorabilis decreuit forma, censere.



Quod ad clerum criminosi nequeant promoueri, et in clero positi, si in aliquibus fuerint inuenti criminibus, a suis officiis arceantur.


XuIII. Comperimus etiam horrendis quibusdam criminibus implicatos, tota discretione submota, non solum de factis atrocibus necessariam penitudinem non habere, sed nec aliqua correptione penitus succedente ad diuinum ministerium honoremque contendere. Nonnullos autem in ipsis ordinibus constitutos grauibus delinquentes facinoribus non repelli: cum et Apostolus clamet , Nemini cito manus imponendas, neque communicandum peccatis alienis: et maiorum ueneranda constituta pronuntient, huiusmodi, etiamsi forte subrepserint, tam qui ante peccauerint, detectos oportere depelli  quam sacre professionis oblitos, preuaricatoresque sancti propositi procul dubio submouendos.



Quod demoniis aliisque passionibus irretitis ministeria sacra tractare non liceat.

XIX. Usque adeo sane comperimus illicita queque prorumpere, ut demoniis similibusque passionibus irretitis ministeria sacrosancta tractare tribuatur, quibus si in hoc opere positis aliquid proprie necessitatis occurrat, quis de sua fidelium salute confidat, ubi ministros ipsos curationis humane tanta perspexerit calamitate uexari? Atque ideo necessario remouendi sunt, ne quibuslibet, pro quibus Christus est mortuus, scandalum generetur infirmis. Postremo si corpore sauciatum fortassis, aut debilem nequaquam sancta contingere lex diuina permisit  : quanto magis doni celestis dispensatores esse non conuenit, quod est deterius, mente perculsos?



Quod hi qui se sacris uirginibus sociant, et federa incesta commiscent, communicare non possint, nisi forte publicam penitentiam gesserint.

XX. uirginibus sacris temere se quosdam sociare cognouimus, et post dicatum Deo propositum incesta federa sacrilegaque miscere, quos protinus equum est a sacra communione detrudi, et nisi per publicam probatamque penitentiam omnino non recipi, aut his certe uiaticum de seculo transeuntibus, si tamen penituerint, non negetur.



Quod uidue, ut supra dictum est, non uelentur, et si professam continentiam proposito mutato calcauerint, ipse pro se rationem Deo pro suis sint actibus redditure.


XXI. Nam de uiduis sub nulla benedictione uelandis, superius late duximus disserendum, que si propria uoluntate professam pristini coniugii castitatem mutabili mente calcauerint, periculi earum intererit, quali Deum debeant satisfactione placare. Sicut enim, si se forsitan continere non poterant, secundum Apostolum  nullatenus nubere uetabantur: sic habita secum deliberatione promissam Deo pudicitie fidem debuerunt custodire. Nos autem nullum talibus laqueum debemus iniicere, sed solas adhortationes premii sempiterni, penasque proponere diuini iudicii: ut nostra sit absoluta conscientia, et illarum pro se rationem Deo reddat intentio. Cauendum est quippe, que de earum moribus actibusque  beatus Paulus testatur apostolus , quod planius exponere preterimus, ne sexus instabilis non tam deterreri quam admoneri uideatur.



Quod secunda coniugia secularibus non negentur, quibus tamen ad clerum pro hoc facto minime uenire conceditur.

XXII. Secundas nuptias sicut secularibus inire conceditur, ita post eas nullus ad clericale sinitur uenire collegium. Alia est enim humane fragilitati generaliter concessa licentia, alia debet esse uita diuinarum rerum seruitio dedicata .



Ut si quis susceperit Ecclesie proprie desertorem, et in aliqua prouexerit dignitate, utrique sententie subiaceant quam canones prefixerunt.

XXIII. Quisquis proprie desertor Ecclesie, nullis  existentibus causis, ad aliam putauerit transeundum, temereque susceptus fuerit, et promotus, reuerendorum canonum, uel ipse uel receptor eius, atque prouector, constituta non effugiet que de huiuscemodi presumptoribus prefixere seruanda.



Quod si qui ex monachis et laicis de quibus supra dictum est, eligantur ad clerum, cum nulla cogit necessitas, antiqua de eis debent instituta seruari; quod si probentur sacram mercati esse pretio dignitatem, ab officio deponantur, nam dantem et accipientem Simonis Magi crimen inuoluit.

XXIu. De monachis laicisque in prima copiosius preceptionis huius parte digesta sunt, que uel quatenus pro rerum temporumque necessitate concessa sint, quemadmodum ubi nullius facti necessitas interesse probabitur, non nisi uetus institutio debeat  custodiri. Quos uero constiterit indignos meritis sacram mercatos esse pretio dignitatem, conuictos oportet arceri, non sine periculo facinus tale patrantes, quia dantem pariter accipientemque damnatio Simonis, quam sacra lectio testatur , inuoluit.



De sacris locis nouiter institutis quamuis superius dictum sit, hoc nunc tamen adiicitur, ut nulla basilica sub defunctorum constructa nomine dedicetur.

XXu. De locorum consecratione sanctorum quamuis superius strictim fuerit comprehensum: nobis quoque patefactum est, quod absque precepto sedis apostolice nonnulli factas ecclesias, uel oratoria sacrare presumant, hoc sumus tamen indicio detestabiliori  permoti, quod in quocunque nomine defunctorum, et quantum dicitur, nec omnino fidelium constructiones edificatas sacris professionibus audacter instituere memorantur, que quoniam tam acerba, tam dura sunt, ut eadem uix noster ferre possit auditus: si reuera Christianitatis affectus in illis regionibus certus et fixus est, et districtius ista querantur, et a quibus fuerint gesta prodantur, quoniam sicut latentibus in hac atrocitate nominibus, non exstat in quem sententia debita proferatur, ita cum manifestis fuerit documentis expositus, quam sceleris tanti poscit immanitas, non effugiet ullatenus ultionem.



Quod nefas sit feminas sacris altaribus ministrare, uel aliquid ex his que uirorum sunt officiis deputata, presumere.

 XXuI. Nihilominus impatienter audiuimus tantum diuinarum rerum subisse despectum, ut femine sacris altaribus ministrare firmentur, cunctaque nonnisi uirorum famulatui deputata sexum, cui non competit, exhibere. Nisi quod omnium delictorum, que singillatim perstrinximus, noxiorum reatus omnis, et crimen eos respicit sacerdotes, qui uel ista committunt, uel committentes minime publicando prauis excessibus se fauere significant: si tamen sacerdotum iam sint uocabulo nuncupandi, qui delegatum sibi religionis officium sic prosternere moliuntur, ut in peruersa queque profanaque decliues sine ullo respectu regule Christiane precipitia funesta sectentur. Cumque scriptum sit : Minima qui spernit, paulatim decidit, quid est de talibus estimandum,  qui immensis ac multiplicibus prauitatum molibus occupati ingentem ruinam multimodis impulsionibus ediderunt, que non solum ipsos uideatur obruere, sed Ecclesiis uniuersis mortiferam, si non sanentur, inferre perniciem. Nec ambigant, qui hec exercere sunt ausi, sed etiam qui hactenus cognita siluerunt, sub honoris proprii se iacere dispendio, si non tanta qua possunt celeritate festinent ut lethalia uulnera competenti medicatione curentur. Quo enim more teneant iura pontificum, qui pontificalibus excubiis eatenus iniuncta dissimulant, ut contraria domui Dei, cui president, potius operentur? Quantumque apud Deum possent, si nonnisi conuenientia procurarent, tantum quid mereantur aspiciant, cum exsecrabili studio sectentur aduersa, et  quasi magis hec regula sit, qua Ecclesia debeat gubernari, sic quidquid est ecclesiasticis inimicum regulis, perpetratur: cum et si cognitos habuit canones unusquisque pontificum, intemerata debuerit tenere custodia, et si forsitan nesciebat, consulere fidenter oportuerit scientem. Quo magis excusatio nulla succurrit errantibus: quia nesciens proposuit seruare quod nouerat, nec ignorans curauit nosse quod gereret.



Quod in unaquaque Ecclesia cui episcopus preest, quatuor tam de redditu quam de oblatione fidelium fieri debeant portiones: ut una sit episcopi, altera clericorum, tertia pauperum, et quarta fabricis ecclesiasticis applicetur.

XXuII. Quatuor autem tam de redditu quam de oblatione fidelium, prout cuiuslibet Ecclesie facultas admittit   conuenit fieri portiones, quarum sit una pontificis, altera clericorum, pauperum tertia, quarta fabricis applicanda. De quibus, sicut sacerdotis intererit integram ministris Ecclesie memoratam dependere quantitatem, sic clerus ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter prorogata, locorum doceat instauratio manifesta sanctorum, quia nefas est, si sacris edibus destitutis in lucrum suum presul impendia his designata conuertat: ipsam nichilominus ascriptam pauperibus portionem, quamuis diuinis rationibus se dispensasse monstraturus esse uideatur, tamen iuxta quod scriptum est, Ut uideant opera uestra bona, et glorificent Patrem  uestrum, qui in celis est , oportet etiam presenti testificationi predicari et bone fame preconiis non taceri.



Quod episcopus, presbyter, et diaconus, a quocunque clerico ueraciter fuerit accusatus, quia contra hec constituta fecerit: potest sine dubitatione percelli, sui etiam honoris episcopus periculum subiturus, si hec omni Ecclesie noscenda tacuerit.

XXuIII. Quapropter ne clericorum quisquam se huius offense futurum confidat immunem, si in his que salubriter sequenda deprompsimus, siue episcopum, siue presbyterum, seu diaconum uiderit excedentem, non protinus ad aures nostras deferre curauerit, probationibus duntaxat competenter exhibitis, ut transgressoris ultio fiat, et ceteris interdictio  delinquendi. Sui uero modis omnibus erit unusquisque pontificum ordinis, et honoris elisor: si cuiquam clericorum, uel Ecclesie totius auditui hec  putauerit supprimenda. Datum u idus Martiarum, Asterio et Presidio uu. cc. conss. 





DECRETA ANASTASII PAPAE.


 Gloriosissimo et clementissimo filio Anastasio Augusto, Anastasius episcopus.

Exordium pontificatus mei primitus oblata populis pace pronuntio, consequenter pro fide catholica humilis pietati tue precator occurro, in quorum primum mihi diuinum fauorem propinquasse confido, quod consonantia in me, et augustissimi nominis tui non dubium prestat auxilium, ut sicut precelsum uocabulum pietatis tue per uniuersas gentes toto  orbe prefulget, ita per ministerium mee humilitatis sedes beatissimi Petri in uniuersali Ecclesia  assignatum sibi a Domino Deo teneat principatum, nec propter unum mortuum diutius tunica illa salutaris desuper contexta per totum , male sortis patiatur incertum: que sola in discissionem pro firmitate sui uenire non potuit. Cui etiam in priuata uita tantum circa sincere religionis studium fuit ut, sicut fama certissima celebrauit, nemo magis uel inter precipuos sacerdotes prefixas a sanctis Patribus regulas Ecclesie custodisse dicatur, quod sanctum studium cum maiestate imperii creuisse confidimus.



Quod pro Christo fungatur legatione, dum pro pace precatur Ecclesie.

 I. Legatione itaque fungimur pro Christo, ne eos propter offensionem, uel scandalum patiamini publice nominari: quorum merita, uel actus illum iudicem latere non possunt, in cuius iam sunt iudicio constituti, nec illic se potest interserere in corpore mortali adhuc temeraria presumptio, in quo non solum confessio facit aperta merita singulorum: sed etiam silentii ipsius non potest latere secretum. Namque et predecessor noster papa Felix, sed etiam Acatius illic procul dubio sunt, ubi unusquisque sub tanto iudice non potest perdere sui meriti qualitatem.



Quod non sit temere iudicandum de his qui iam ad Deum migrauerunt.

II. Itaque monente nos beatissimo Paulo apostolo, ne quod sit in hoc offendiculum in Ecclesia, dum  quod facere non possumus, de his qui iam transierunt iudicare conemur, obseruandum esse tranquillitas tua cognoscat. Ait enim de his qui de rebusad Deum solum pertinentibus iudicare presumunt : Nemo enim nostrum sibi uiuit, et nemo sibi moritur: siue enim uiuimus, Domino uiuimus; siue morimur, Domino morimur: siue enim uiuimus, siue morimur, Domini sumus. In hoc enim Christus resurrexit a mortuis, ut et uiuorum et mortuorum dominetur; tu autem quid iudicas fratrem tuum? Aut tu quare spernis fratrem tuum? Omnes enim stabimus ante tribunal Dei. Scriptum est enim : uiuo ego, dicit Dominus, quoniam mihi flectetur omne genu, et omnis lingua confitebitur Deo. Itaque  unusquisque nostrum pro se rationem reddet Deo. Non ergo amplius inuicem iudicemus, sed hoc iudicate magis, ne ponatis offendiculum fratri, uel scandalum. Monet igitur beatus Apostolus, ne de his nobis presumendo iudicium, de quibus nemo potest uerius uel melius iudicare quam Deus, in hoc sibi quispiam temerarios ausus usurpet, et propter hoc pax atque unitas Ecclesie dissipetur. Nam et in Regnorum libro dicitur : Non quomodo  uidet homo, uidet Deus, quia homo uidet in facie, Deus autem uidet in corde. Item in Paralipomenon libro primo : Et nunc, Salomon, scito Deum patrum tuorum, et serui illi in corde perfecto, et animo uolente, quoniam omnia corda scrutatur Dominus, et omnem cogitationem nouit. Item in Ezechiele hec dicit Dominus : Sic dixistis, domus Isrel, et cogitationes spiritus uestri noui ego. Unde et de Domino iudice dicitur in Euangelio: Sciens autem iehsu cogitationes eorum dixit: Quid cogitatis mala in cordibus uestris?



Ut specialiter in Ecclesia nomen taceatur Acatii.

III. Precamur itaque clementiam uestram, ut specialiter nomen quod multis ex causis scandalum uel offendiculum Ecclesie concitauit, speciali appellatione  taceatur, cum, sicut diximus, in generalitate sacerdotum uniuscuiusque meritum illum iudicem latere non possit, quid cuique tribuendum sit pro estimata dispensatione meritorum, cui soli cogitationes quoque manifeste sunt. Quantos uero excessus atque presumptiones habuerit Acatius, ne clementie tue per singula suggerere fortasse uideatur onerosum, Cresconio, uel etiam Germano, fratribus et cepiscopis meis, quos misimus ad serenitatem tuam, de causis singulis Acatii, qualis fuerit, instructionem plenissimam dedimus, clementie uestre specialius recensendam, si hoc pietati tue placuerit curiosius indagare, ne in aliquo suggestionis nostre ueritas defuisse uideatur, ut pro diuina sapientia uestra, perspicue uidere possitis, non superbia, uel elatione  sedis apostolice in Acatium talem processisse sententiam, sed facinoribus certis  zelo magis diuinitatis exortam.



Quod magnopere contentio sit cauenda.

Iu. Nos uero humiliter supplicantes, controuersiam in Ecclesia remanere nolumus, cum magis uitanda contentio sit, sicut dicitur in Prouerbiis : Odium suscitat contentio. Omnes enim qui non contendunt, protegit amicitia. Nam et Apostolus ad Corinthios ait : Cum enim sint inter uos emulationes et contentiones, nonne carnales estis, et secundum hominem ambulatis? Item ad Philippenses : Si qua ergo consolatio in Christo,  si qua allocutio caritatis, si qua societas spiritus, si qua uiscera, et miserationes, implete gaudium meum, ut id ipsum dicatis omnes, eamdem caritatem habentes, nichil per contentionem, neque per inanem gloriam, sed in humilitate mentis inuicem estimantes sibimetipsos superiores, non sua singuli respicientes, sed aliorum.



Ut Alexandrinos imperator admoneat ad fidem sinceram et pacem redire catholicam.

u. Hoc tamen precipue insinuo serenitati tue, gloriosissime et clementissime fili Auguste, ut cum cause Alexandrinorum patuerint piissimis auribus uestris, ad sinceram et catholicam fidem eos auctoritate, sapientia, diuinisque uestris monitis redire faciatis. Num quid tenendum sit in religione catholica  secundum definita Patrum et predicationem omnium sacerdotum qui in Ecclesia floruerunt, si hoc quoque preceperitis, scientibus in memoria transmittendo renouabimus, ignorantibus ad discendum pro officio nostre instructionis offerimus, ut nulla extra hec ingeniorum iactantia uel prauitas audiatur.



Admonetur imperator, ut constitutis apostolice sedis obtemperet.

uI. Illud uero peculiarius pro amore imperii uestri, et beatitudine, que consequi poterit regnum, pro apostolico officio predicamus, ut, sicut decet et Spiritus sanctus dictat, monitis nostris obedientia prebeatur, ut bona omnia uestra rempublicam consequantur, sicut in Exodo promittitur : Si audieris uocem Domini Dei tui, et que placent feceris  coram ipso, et obedieris preceptis eius, et custodieris omnem iustitiam eius, omnem infirmitatem quam importaui Aegyptiis, non importabo in te: Ego enim sum Dominus qui saluum facio te. Et illic iterum tuba potentissima canitur: Et nunc, Isrel, quid Dominus Deus tuus postulat a te aliud quam ut timeas Dominum Deum tuum, et ambules in omnibus uiis eius, et diligas eum, et seruias Domino Deo tuo ex toto corde tuo, et ex tota anima tua ? Custodi precepta Domini Dei tui, et iustitias eius, quas ego mando tibi. Hec me suggerentem frequentius non spernat pietas tua, ante oculos habens Domini in Euangelio uerba: Qui audit uos, me audit, et qui uos spernit, me spernit, et qui me spernit, spernit eum qui me misit . Nam et Apostolus concinens Saluatori nostro ita loquitur: Quapropter qui  hec spernit, non hominem spernit, sed Deum, qui dedit Spiritum sanctum in nobis . Pectus clementie uestre sacrarium est publice felicitatis, ut per instantiam uestram  euangelicis apostolicisque preceptis, non dura superbia resistatur, sed per obedientiam, que sunt salutifera, compleantur.



Quod eos quos post damnationem suam uel baptizauit uel ordinauit Acatius, nulla portio lesionis attingat.

uII. Nam secundum Ecclesie catholice consuetudinem sacratissimum serenitatis tue pectus agnoscat, quod nullum de his, uel quos baptizauit Acatius, uel quos sacerdotes, siue leuitas, secundum canones, ordinauit, ulla eos ex nomine Acatii portio lesionis  attingat, quo forsitan per iniquum tradita sacramenti gratia minus firma uideatur. Nam et baptismum, quod procul sit ab Ecclesia, siue ab adultero, uel a fure fuerit datum, ad percipientem munus peruenit illibatum, quia uox illa, que sonuit per columbam, omnem maculam humane pollutionis excludit. Quod declaratur cum dicitur : Hic est qui baptizat in Spiritu et igne. Nam si uisibilis solis istius radii, cum per loca fetidissima transeant, nulla contactus inquinatione maculantur; multo magis illius qui istum uisibilem fecit, uirtus nulla ministerii indignitate constringitur. Nam et Iudas cum fuerit sacrilegus atque fur, quidquid egit inter apostolos pro dignitate commissa, beneficia per indignum data nulla ex hoc detrimenta senserunt, declarante hoc  ipsum Domino manifestissima uoce : Scribe  et Pharisei super cathedram Mosis sedent; que dicunt facite, que autem faciunt nolite facere; dicunt enim, et non faciunt. Quidquid ergo ad hominum prouectum quilibet in Ecclesia minister pro officio suo uidetur operari, hoc totum contineri implendo diuinitatis effectum, ita ille, per quem Christus loquitur, Paulus affirmat , Ego plantaui, Apollo rigauit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus. A Deo autem non queritur quis, uel qualis predicet, sed quem predicet, ut inuidos etiam bene Christum predicare confirmet. Quo malo diabolus ipse deiectus est, et hoc ipso predicare non desinit.



Quod mali bona ministrando sibi tantummodo noceant, nec Ecclesie sacramenta commaculent.


uIII. Ideo ergo et hic, cuius nomen dicimus esse reticendum, male bona ministrando sibi tantum nocuit. Nam inuiolabile sacramentum, quod per illum datum est, aliis perfectionem sue uirtutis obtinuit. Quod cum ita sit, aliquorum in tantum se extendit curiosa suspicio, ut imaginetur prolato a papa Felice iudicio, postea inefficaciter in sacramentis, que Acatius usurpauit, egisse: ac perinde eos metuere, qui uel in consecrationibus, uel in baptismate mysteria tradita susceperunt, ne irrita beneficia diuina uideantur, meminerunt in hanc quoque partem similiter tractatum preualere superiorem, quia non sine usurpatione sacerdotii adiudicatus hoc egit. In quo uirtutem suam obtinentibus mysteriis, in hoc quoque  aliis rea sibi persona non nocuit, nam ad illum pertinuit, quod tuba Dauid ita canitur, uerumtamen Deus conquassauit capita inimicorum suorum, uerticem capilli perambulantium in delictis suis . Nam superbia semper sibi, non alii facit ruinam, quod uniuersa Scripturarum celestium testatur auctoritas, sicut etiam per Spiritum sanctum dicitur in propheta: Non habitauit in medio domus mee, qui facit superbiam . Unde cum sibi sacerdotis nomen uindicauerit, condemnatus in ipsius uerticem superbie tumor inflictus est, quia non populus, qui in mysteriis donum ipsius sitiebat, exclusus est, sed anima sola illa que peccauerat iusto iudicio proprie erat obnoxia, quod ubique numerosa Scripturarum  testatur instructio. Unde remotis hominum studiis siue uersutiis in hac adhuc presenti fragilitate positorum, secundum preces nostras, adnisu et auctoritate imperiali offerente Deo nostro unam catholicam Ecclesiam et apostolicam, quia hoc solum est in quo  non solum in terris, sed etiam in celo triumphare sine fine possitis. Subscriptio: Omnipotens Deus regnum et salutem tuam perpetua protectione custodiat, gloriosissime et clementissime semper Auguste.



APPENDIX AD COLLECTIONEM DIONYSIANAM.





COLLECTIO II DECRETORUM PONTIFICUM ROMANORUM COLLECTIONI I DIONYSII EXIGUI ADDITA.



CATALOGUS PONTIFICUM ROMANORUM, QUORUM DECRETA IN HAC COLLECTIONE RECENSENTUR.

SYMMACHUS
	AN. CHR.

HILARUS 	461.
SIMPLICIUS 	467.
FELIX 	483.

497.
HORMISDA 	514.
GREGORIUS IUNIOR 	715.






REGULAE HILARI FLAuIO BASILICO ET HERMINERICO uu. CC. CONSS.


 Sub die XIII calendarum Decembrium, residente uiro uenerabili Hilaro papa in basilica Sancte Marie, et Maximo Taurini ciuitatis prouincie Galliarum. Ingenuo Ebrodunensi prouincie SS. Mediolanensi prouincie SS. Saturnino Abinionensi prouincie SS.

    Petro Portuensi.
    Primo Atellano.
    Gaudentio Abitiensi.
    Paulino Aquebiensi.
    Palladio Salpinati.
    Sotere Neapolitano.
    Tiburtio Capuano.
    Felice Lunensi.
    Eusebio Senensi.
    Iusto Faberino.
    Concordio Barino.
    Caprario Casitano.
    Constantino Aquinati.
    Pretextato Interamnano.
    Claudio Pausalano.
     Adeodato ueliterno.
    Crispiano Subaugustano.
    Seruodei Nomentano.
    Hilario Amerino.
    Paulo Foranouano.
    Apuleio Tarquiniensi.
    Asterio Gabinati.
    Asterio Foroiuliensi.
    Gaudentio uecconensi.
    Gaudentio Scyllateno.
    Eubodio Trifenensi.
    Maioriano Astensi.
    Felice Sipontino.
    Urano.
    Ianuario Prenestino.
    Adeodato Cumano.
    Tiberio Curium Sabinorum
    Gerontio Camerino.
    Lucifero Tifernis Metauris.
    Romano Albanensi.
    Florentio Talesino.
     Candido Tiburtino.
    Eusebio Sutrino.
    Gaudentio Anteatino.
    Proiectio Nepesino.
    Philippo Numanati.
    Restituto et Octauio Afris.


Residentibus etiam uniuersis presbyteris, astanti bus quoque diaconibus. Hilarus episcopus Ecclesie catholice, urbis Rome, synodo presidens, dixit: Quoniam religiosus, sancto Spiritu congregante, conuentus hortatur ut quecunque pro disciplina ecclesiastica necessaria sunt, cura diligentiore tractemus: si placet, fratres, ea que ad ordinationum tenorem pertinent, iuxta diuine legis precepta, et Nicenorum canonum constituta, ita adiuuante Domino in omne euum mansura solidemus, ut nulli fas sit sine status sui periculo uel diuinas constitutiones, uel apostolice sedis decreta temerare, quia nos, qui potissimi sacerdotis administramus officia, talium transgressionum culpa respiciet, si in causis Dei desides  fuerimus inuenti, quia meminimus, quod timere debemus, qualiter comminetur Dominus negligentie sacerdotum, siquidem reatu maiore delinquit, qui potiori honore perfruitur: et grauiora facit uitia peccatorum sublimitas dignitatum. Cauendum ergo imprimis est, ne ad sacratos gradus, sicut gestis prioribus ante prescriptum est, quisquam qui uxorem non uirginem duxit, aspiret. Repellendus est etiam quisque qui in secunde uxoris nuptias contra apostolica precepta conuenerit. Inscii quoque litterarum, nec non et aliqua membrorum damna perpessi, et hi qui ex penitentibus sunt, ad sacros ordines aspirare non audeant. Quisquis talium consecrator exstiterit, factum suum ipse dissoluet, et quod commisit illicite, aut a decessoribus suis inuenit admissum, si proprium periculum uult uitare, damnabit: nos enim in nullo uolumus seueritatem ultionis exercere. Sed qui in causis Dei contumacia uel delectu deliquerit, aut ipse quod perperam fecit, abolere noluerit, in se quidquid in alium non resecarit, inueniet. Quod ut deinceps possit tenacius custodiri, si placet, omnes causas et  subscriptiones proprias commodate: ut synodali iudicio aditus claudatur illicitis.

Ab uniuersis episcopis et presbyteris acclamatum est: Exaudi, Christe, Hilaro uita, dictum est sexies. Hec confirmamus, hec docemus, dictum octies. Hec tenenda sunt, hec seruanda sunt, dictum quinquies. Doctrine uestre gratias agimus, dictum decies. Ista ut in perpetuum seruentur, rogamus, dictum est quindecies. Per dominum Petrum, ut in perpetuum seruentur rogamus, dictum est octies. Hec presumptio nunquam fiat, dictum decies. Qui hec uiolauerit, in se inueniet, dictum septies. Et facto silentio, Hilarus episcopus dixit: Preterea, fratres, noua et inaudita, sicut ad nos, missis de Hispaniis epistolis, sub certa relatione peruenit, in quibusdam locis peruersitatum semina subinde nascuntur. Denique nonnulli episcopatum, qui nonnisi meritis precedentibus datur, non diuinum munus, sed hereditarium putant esse compendium, et credunt, sicut res caducas atque mortales, ita sacerdotium, uelut legali  aut testamentario iure posse dimitti. Nam plerique sacerdotes in mortis confinio constituti in locum suum feruntur alios designatis nominibus subrogari: ut scilicet non legitima exspectetur electio, sed defuncti gratificatio pro populi habeatur assensu. Quod quam graue sit estimate: atque ideo, si placet, etiam hanc licentiam generaliter de Ecclesiis auferamus, ne, quod turpe dictu est, huiusmodi se putet debere, quod Dei est. Ut autem quod ad nos perlatum est, ad uestram etiam possit peruenire notitiam, Hispanorum fratrum et cepiscoporum nostrorum scripta legantur. Paulus notarius recitauit.

Beatissimo, et apostolica reuerentia a nobis in Christo colendo pape Hilaro Ascanius, et uniuersi episcopi Tarraconensis prouincie.

Quam curam apostolatus uester de prouinciarum suarum sacerdotibus gerat, filio nostro illustri uincentio, duce prouincie nostre, referente cognouimus, cuius impulsu uotum nostrum in ausu scribendi prona deuotione surrexit. Ergo prouinciali litterario sermone debita  corone uestre obsequia deferentes, his quesumus, ut dignatione qua ceteros etiam humilitatem nostram in orationibus uestris in mente habere dignemini, beatissima et apostolica reuerentia in Christo a nobis, colende pater, illud specialius deprecantes, ut factum nostrum, quod tam uoto pene omnis prouincie, quam exemplo uetustatis in notitiam uestram defertur, perpensis assertionibus nostris roborare dignemini. Et cum legeret, ab uniuersis episcopis et presbyteris acclamatum est: Exaudi, Christe, Hilaro uita, dictum est decies. Hec presumptio nunquam fiat, dictum est sexies. Que Dei sunt, ab homine dari non possunt, dictum est sexies. Per domnum Petrum ut in perpetuum seruentur, dictum est sexies. Hec ut reseruentur rogamus. Hilarus episcopus dixit: Lege. Paulus notarius recitauit. Episcopus Barcinonensium ciuitatis sanctus Nundinatius sortem expleuit conditionis humane, hic episcopo uenerabili fratri nostro Ireneo, quem ipse antea in diecesi sua  nobis uolentibus constituerat, derelinquens ei, quod potuit habere paupertas supreme uoluntatis arbitrio, in locum suum ut substitueretur, optauit, sed defuncti iudicium in eius meritum non uacillat. Et cum legeret, Probus episcopus e consessu surgens dixit: Illud licuit, hoc non licuit. Successores Deus dat, auctoritate uestra resistite huic rei per apostolatum uestrum. Hilarus episcopus dixit: Percurre que ceperas. Paulus notarius recitauit. Siquidem omnis clerus, et plebs eiusdem ciuitatis, et optimi, et plurimi prouinciales, ut idem eius locum obseruaret, a nobis sperauerunt dato consensu, nos cogitantes defuncti iudicium, et probantes eius uitam, et eorum nobilitatem atque multitudinem, qui petebant, simul et utilitatem, Ecclesie memorate, optimum duximus: ut tanto sacerdoti, qui ad diuina migrauerat, non minoris meriti substitueretur antistes, presertim cum Ecclesia illius municipii, in qua ante fuerat ordinatus, semper huius ciuitatis Ecclesie fuisse diecesis constet.  Ergo suppliciter precamur apostolatum uestrum, ut humilitatis nostre quod iuste a nobis uidetur factum, uestra auctoritate firmetis. Iam dudum sane questi fueramus litteris nostris de presumptione Syluani episcopi, et miramur quod nulla apostolatus uestri responsa suscepimus; nunc hec eadem suggerentes petimus, ut quid super his rebus obseruandum sit, apostolicis sermonibus nos dignemini informare: et ne forsitan per negligentiam portitoris, aut per longinqui itineris difficultatem humilitatis nostre ad uos scripta non potuerint ex hoc negotio peruenire, etiam suggestionem nostram maluimus iterare. Et subscriptio. Orantem pro nobis sanctum apostolatum uestrum iugi euo diuina conseruet eternitas nobis omnibus, et Ecclesie sue, domine uere noster, et apostolice papa. Hilarus episcopus dixit: Alia epistola recitetur. Paulus notarius recitauit. Domino beatissimo, et apostolica reuerentia a nobis in Christo colendo pape Hilaro Ascanius, et uniuersi episcopi Tarraconensis prouincie. Etsi nulla exstaret  necessitas ecclesiastice discipline, expetendum reuera nobis fuerat illud priuilegium sedis uestre, quo susceptis regni clauibus, post resurrectionem Saluatoris per totum orbem beatissimi Petri singularis predicatio uniuersorum illuminationi prospexit, cuius uicarii principatus, sicut eminet, ita metuendus est ab omnibus et amandus. Proinde nos Deum in uobis primitus adorantes, cui sine querela seruitis, ad fidem recurrimus apostolico ore laudatam , inde responsa querentes, unde nichil errore, nichil presumptione: sed pontificali totum deliberatione precipitur. Cum hec ita se habeant, est tamen inter nos falsus frater, cuius presumptione sicut diutius tacere non licuit, ita et loqui futuri iudicii necessitas imperauit. Syluanus quidem, episcopus Calagure, in ultima parte nostre prouincie constitutus, diuinationes sibi indebitas usurpando humilitatem nostram ad hoc usque perduxit, ut contra eius uanissimam superstitionem, sedis uestre unicum remedium flagitemus.  Hic namque iam ante septem aut octo amplius annos, postponens Patrum regulas, et uestra instituta despiciens nullis petentibus populis episcopum ordinauit, cuius properum factum existimantes fraterna et pacifica posse admonitione sanari, profecit in peius. Denique contra uetustatem canonum, contra synodi constituta alterius fratris nostri presbyteri, spiritu tantum presumptionis accensus, in eodem loco qui illi fuerat destinatus, cui inuito et repugnanti imposuerat manus, et qui nostro iam cetui fuerat aggregatus, episcopum fecit. Hinc factum est ut de eius miserrima temeritate ad nos Cesaraugustane urbis episcopus frater noster uniuersa referret, cuius diligentia et sollicitudo admodum prospexerat, si in aliquo profuisset. Siquidem cunctis in uicinia positis episcopis, ne se schismatico adiungerent, frequentissime contradixit, sed obstinatione damnabili totum quod erat illicitum, et quod nobis pudor est dicere, non erubuit solus ille committere. Proinde quia his presumptionibus, que unitatem  diuidunt, que schisma faciunt, uelociter debet occurri, quesumus sedem uestram, ut quod super hac parte obseruare uelitis, apostolicis affatibus instruamur, quatenus fraternitate collecta prolatis in medium uenerande synodi constitutis, contra rebellionis spiritum uestra auctoritate subnixi, quid oporteat, et de ordinatione, et de ordinato fieri, intelligere Deo iuuante possimus. Erit profecto uester triumphus, si apostolatus uestri temporibus, quod sancti Petri cathedra obtinet, catholica audiat Ecclesia, si nouella zizaniorum semina fuerint exstirpata. Et subscriptio. Orantem pro nobis sanctum apostolatum uestrum iugi euo diuina conseruet eternitas. Ab uniuersis episcopis et presbyteris acclamatum est: Ut hec emendentur rogamus, dictum est sexies. Ut hec resecentur rogamus, dictum est septies. Ut disciplina seruetur rogamus, dictum octies. Ut antiquitas seruetur rogamus, dictum septies. Ut disciplina  seruetur rogamus, dictum est quinquies.  Ut canones custodiantur rogamus, dictum est septies. Ut in presumptoribus uindicetur rogamus, dictum est septies. Ordinatio apostolica illibata seruetur, dictum est octies. Exaudi, Christe, Hilaro uita, dictum est quinquies. Dignus papa, dignus doctor, dictum est octies.

Hilarus episcopus dixit: Acceptis que recitata sunt de omnibus, nunc, fratres, speciales sententias, Deo nobis inspirante, depromite. Maximus episcopus Ecclesie Tauritane dixit: In custodiendis omnibus que ad sacras ordinationes pertinent disciplinis, melius sententie mee professione denuntio nichil a me unquam eorum que prohibita sunt esse faciendum. De reliquis censeo ut quisquis talia fecerit, aut detecta in Ecclesiis resecare noluerit, nouerit se graues causas in apostolice sedis iudicio redditurum: in quo illi necesse erit subire sententiam. Ingenuus episcopus Ebrodunensis dixit: Mihi quoque eadem de omnibus partibus sententia est, qua me ipse constringo, ne quid a me unquam de his que sunt interdicta  tentetur, quia noui statum et professionem meam. De ceteris etiam censeo: ut quisquis statutorum transgressor exstiterit, sciat se ecclesiastice regule laqueis innodari, et reatum apostolice sedis incurrere. Paulus episcopus Aqueuiue dixit: Ego quoque simili me lege constringo, et de ceteris, qui transgressores fuerint, pariter censeo, ne eis sine periculo sui quidquam tale tentare liceat, quod merito debeat uindicari. Primus episcopus Ecclesie Atellane dixit: Hoc et ego censeo esse obseruandum. Palladius episcopus Ecclesie Salapine dixit: Nihil me contra disciplinam ecclesiasticam, uel statuta sanctorum canonum facturum esse polliceor. Tiberius episcopus Ecclesie Sabinensis dixit: Profiteor me statuta sedis apostolice in omnibus custodire, et si in Ecclesia mea clericorum aliquem contra precepta sanctorum canonum deprehendero aut mulierem duxisse, aut duas habere uxores, ab ecclesiastico officio separari. Ab uniuersis episcopis dictum est: Sententias fratrum omnes sequimur, omnes confirmamus,  et obseruandas esse decernimus. Exaudi, Christe, Hilaro uita, dictum est septies. Que male admissa sunt per te corrigantur, dictum est octies. Quod non licet, non fiat, dictum est octies.

Hilarus episcopus Ecclesie urbis Rome synodo presidens dixit: Quoniam presentis definitionis formam, que secundum sanctorum est statuta sententiam, in omnium Ecclesiarum notitiam peruenire derernimus: ne cuiquam pro sui possit ignoratione licere quod non licet, edere gesta notariorum sollicitudo curabit.

Hilarus episcopus Ascanio, et uniuersis episcopis Tarraconensis prouincie.

Postquam litteras uestre dilectionis accepimus, quibus presumptiones Syluani episcopi Calagurentium Ecclesie retundi petistis, et rursum Barcinonensium queritis nimis illicita uota firmari, honoratorum et possessorum Tyriassonensium, Ascantensium, Calaguritanorum, uaregensium, Tritinsium,  Leuiensium et uerouiscensium ciuitatis cum subscriptionibus diuersorum litteras nobis constat ingestas: per quas id quod de Syluano querela uestra deprompserat, excusabant. Sed reprehensio iustissima eorum pariter iusta allegatione non carebat, quia preter conscientiam metropolitani, fratris et cepiscopi nostri Ascanii, nonnullis ciuitatibus ordinatos claruit sacerdotes. Unde quoniam quidquid ab alterutra parte est indicatum, omni uideamus peruersitate confusum, temporum necessitate perspecta, hac ratione decernimus ad ueniam pertinere, quod gestum est,  ut nichil deinceps contra precepta beati Apostoli, nichil contra Nicenorum canonum constituta tentetur.

I. Hoc autem primum iuxta eorumdem Patrum regulas uolumus custodiri, ut nullus preter notitiam atque consensum fratris Ascanii metropolitani, aliquatenus consecretur antistes, quia hoc et uetus ordo tenuit, hoc trecentorum decem et octo sanctorum Patrum definiuit auctoritas, cui quisquis obuias tetenderit manus, eorum se consortio fatetur indignum, quorum preceptionibus resultarit.

II. In quorum contumeliam a superbo spiritu etiam pars illa contemnitur, qua cauetur ne quis relicta Ecclesia sua ad alteram transire presumat. Quod nimis improbe conniuentibus, et ut doleatur grauius, uobis asserentibus, Ireneus episcopus conatur admittere: qui nostra auctoritate roborari cupitis, quos maxime de rebus illicitis magna indignatione probatis accendi. Lectis ergo in conuentu fratrum, quos natalis mei festiuitas congregarat, litteris uestris, que  de ordinandis episcopis secundum statuta canonum, uel predecessorum meorum decreta sunt, prolata sententia gestorum, que pariter direximus, tenore discetis.

III. Unde remoto ab Ecclesia Barcinonensi, atque ad sua remisso Ireneo episcopo: sedatis per sacerdotalem modestiam uoluptatibus, que per ignorantiam ecclesiasticarum legum desiderant, quod non licet obtinere: talis protinus de clero proprio Barcinonensibus episcopus ordinetur, qualem te precipue, frater Ascani, oporteat eligere, et deceat consecrare. Ne si similiter forte factum fuerat, non sine obiurgatione tui maxime nominis retundat nostra preceptio, quod in iniuriam Dei, a quo specialiter sacerdotalium est gratia dignitatum, didicerimus admissum, nec episcopalis honor hereditarium ius putetur, quod nobis sola Dei nostri Christi benignitate confertur.

Iu. Ordinatos ergo nunc episcopos, qui licet dum te ignorante prouecti sunt, cum suis auctoribus meruerint  submoueri, hac ratione firmamus, si nec uidue maritus fuerit quisquam, et in unius uirginis nuptiis, ac uota conuenerit, sicut et legalia constituta precipiunt dicendo: Sacerdos uirginem uxorem accipiat, non uiduam, non repudiatam , Secundum quod etiam beatus apostolus Paulus, Magister gentium, de his qui fieri desiderant sacerdotes, propria institutione non tacuit dicens : Unius uxoris uirum, cuius tenore sententie ita informati esse debetis, ut inter cetera que cauenda sunt, hec studeatis precipue custodire que cognoscitis ante uniuersa mandari.

u. In quibus etiam prospiciendum est, ne duo sint in una Ecclesia sacerdotes, nec litterarum ignarus, aut carens aliqua parte membrorum, uel etiam ex penitentibus aliquis ad sacrum ministerium prorsus sinatur accedere. Nec tantum putetis petitiones ualere populorum, ut cum his parere cupitis, uoluntatem Domini nostri que nos peccare prohibet, deseratis,  cuius indignatio ex hoc grauius commouetur, quia benignitas eius, dum fiunt illicita per eos qui sunt interpretes placationis, offenditur.

uI. Ut autem omnia secundum hec que scripsimus corrigantur, presentes litteras Traiano subdiacono nostro ueniente direximus. Quod si Ireneus episcopus ad Ecclesiam suam, deposito improbitatis ambitu, redire neglexerit, quod ei non iudicio, sed humanitate prestabitur, remouendum se ab episcopali consortio esse cognoscat. Data III cal. Ianuarii, Basilico et Herminerico uu. cc. conss. 





DECRETA SIMPLICII PAPAE


 I. Simplicius episcopus Ioanni episcopo Rauennati.

Si quis esset intuitus ecclesiastice discipline, uel  si quid apud te sacerdotalis modestie teneretur, nunquam plectibiles perpetrarentur excessus, a quibus si nullo te paternarum regularum poteras continere  precepto, saltem sancte memorie predecessoris tui fueras reuocandus exemplo, qui cum faciendo presbyterum minus deliquisset inuitum, senserat tamen dignum pro tali usurpatione iudicium. Ubi ista didicisti, que in fratrem et cepiscopum nostrum Gregorium, non electione, sed inuidia perpetrasti? quem inexcusabili uiolentia pertrahi ad te passus es, atque uexari, ut ei honorem tantum non per animi tranquillitatem, sed per amentiam, sicut dicendum est, irrogares. Neque enim talia potuissent fieri sanitate consilii; nolumus exaggerare quod gestum est, ne cogamur iudicare, quod dignum est: nam priuilegium meretur amittere qui permissa sibi abutitur potestate. Sed una nos ratio facit esse sententie mollioris, quam maluimus te fratre et cepiscopo nostro Proiecto referente cognoscere, non nostris litteris propter opprobrium publicare. Nam scandalum, cuius auctor agnosceris, ita moderatio nostra compescuit, ut frater et cepiscopus meus Gregorius, quem non prouectum constat esse, sed pulsum, nullam  causam, sicut petiit, tecum habiturus, Mutinensem gubernet Ecclesiam, et contubernium spiritale, quod sortiri non oportebat inuitum, non recuset amplecti, cui si quid negotii forsitan emerserit, nostrum ab eo, uel contra eum petatur examen. Necessitatibus etiam quas faciente te compellitur sustinere, hac definitione consulemus, ut refuso predio, quod ante annum sibi datum esse commemorat, atque ad Ecclesiam Rauennatem reuerso, possessio in Bononiensi 30 solidorum reddituum liberorum sine dubitatione tradatur, in diem scilicet uite eius, saluo proprietatis iure Rauennatis Ecclesie, ad quam post predicti obitum reuertetur. Quod si non fuerit nostris paritum constitutis,  quid post transgressionem maneat contumacem, ipse perpendis. Denuntiamus autem, quod si posthac quidquam tale presumpseris, et aliquem seu episcopum, seu presbyterum, seu diaconum inuitum facere forte credideris, ordinationes tibi Rauennatis Ecclesie, uel Aemiliensis noueris auferendas. Data III cal. Iunii, Seuerino u. c. cons. 

II. Simplicius episcopus Florentio, Equitio, et Seuero episcopis.

Relatio nos uestre dilectionis instruxit, et gestorum series plenius intimauit Gaudentium Aufiniensis Ecclesie sacerdotem contra statuta canonum, ac nostra precepta ordinationes illicitas perpetrasse, quarum illi totam penitus auferri precipimus potestatem. Scripsimus enim ad Seuerum fratrem et cepiscopum nostrum, et si necesse fuerit, ipse in supra dicta Ecclesia, consideratis Patrum regulis, hoc fungatur officio, quo ille abusus esse conuictus est: ita ut hi qui illicite ab eodem sunt prouecti, ab ecclesiasticis ministeriis sint remoti. Simul etiam de  redditibus Ecclesie, uel oblatione fidelium quid deceat nescienti nichil licere promittat, sed sola ei ex his quarta portio remittatur: due ecclesiasticis fabricis et erogationi peregrinorum et pauperum profuture ab Onagro presbytero sub periculo sui ordinis ministrentur: ultima inter se clericis pro singulorum meritis diuidatur. At uero ministeria Ecclesie, que alienata comperimus, reparare presumptor predicti fratris compellatur instantia, cui etiam in hoc specialiter precepimus immineri, ut tres illas portiones, quas per triennium dicitur sibi tantummodo uindicasse, restituat. Dat. XIII cal. Decemb. post consulatum Leonis Augusti. 





DECRETA FELICIS PAPAE.





 Flauio Betio u. c. cons. Sub die III id. Martiarum, in basilica Constantiniana, residente uenerabili uiro papa Felice, una cum

    Candido Tiburtino,
    Paschasio Centumcelle
    Equitio Matellicati,
    Epiphanio Spellati,
    Herennio Portuensi,
    Agnello Telesino,
    Urbano Fulginati,
    Martiniano Phormiano,
    Cresconio Tudertino,
    Basilio Tollentinati,
    Constantio Aquinati
    Philippo Numanati,
    Bono Ostiensi,
    Constantio Tribeati,
    Constantino Capuano,
    Seuero Cassinati,
     Martiano Amerino,
    Herculio Utriculano,
    Maximo Blerano,
    Proiectitio Tarquinensi,
    Maximino Ferentiensi,
    Felice Anteatino,
    Felice Anagnino,
    Andrea Gauinati,
    Cypriano Numentano,
    uitale Fundano,
    Constantio Sutrino,
    Gaudentio Foroclodiensi,
    Asterio Foronouano,
    uictore . . . . . . .
    Rustico et Pardalio Afris,
    Petro Subaugustano,
    Basso Ferentinati,
    Innocentio Mibanati,
    Benigno Aqueuiuenai
     Decio Trium tabernarum,
     Athanasio Albanensi,
    Petro Lorensi,
    Felicissimo Sabiniensi,
    Bonifacio ueliterno,
    Romulo Prenestino,
    Donato, episcopis;




Et presbyteris:

    Rustico,
    Laurentio,
    Cassio,
    Ianuario,
    Lepido,
    Asterio,
    Alexandro,
    Laurentio,
    Seruodei,
    Petro,
    Petro,
    Sorano,
     Asterio,
    Smaragdo,
    Paschasio,
    Fulgentio,
    ualentino,
    Andrea,
    Romano,
    Castino,
    Laurentio,
    Leone,
    Gordiano,
    Epiphanio,
    Iustino,
    Proiectitio,
    Epiphanio,
    Seruando,
    Urbico,
    Petro,
    Paschasio
    Firmino,
    uincomalo,
    Petro,
    Martiano,
    Maxentio,
    Petro,
    Redempto,
    Iouino,
    Petro,
    Iuliano,
    ualente,
    ualentino,
    Asello,
    Bonifacio,
    Felice,
    Callisto,
    Sebastiano,
    Petro,
    Domino,
    Simplicio,
    Canusio,
    Eugenio,
    Petro,
    Epiphanio,
    Felice,
    Bonifacio,
    Bono,
    Marcellino,
    Paulino,
    Asterio,
    Asterio,
     Bonifacio,
    Sixto,
    Petronio,
    Romano,
    Martiniano,
    Opilione,
    Agapeto,
    Petro,
    Petro,
    Laurentio,
    Ioanne,
    Epiphanio,
    Sebastiano, et
    Abundantio,


Astantibus quoque diaconibus, Felix episcopus Ecclesie catholice urbis Rome, presidens synodo dixit: Communis dolor, et generalis est gemitus, quod intra Africam rebaptizatos etiam episcopos, presbyteros, diaconosque cognouimus; que res sine dubio ad uestre quoque peruenit notitiam sanctitatis. De quo quid obseruari debeat, ordinare nos conuenit. Proinde ut manifesta sit super hoc nostra sententia, que nobis sunt uisa recitentur. Anastasius diaconus recitauit.

Dilectiss. in Christo Iesu fratribus uniuersis episc. per diuersas prouincias constitutis.

Qualiter in Africanis regionibus astutia diaboli seuierit  in populum Christianum. atque in id multiplici deceptione proruperit, ut non modo uulgus incautum, sed ipsos quoque in mortis profunda merserit sacerdotes, nullus non orbis ingemuit, nulla terra nesciuit. Unde in grandi merore positi dissimulare non possumus pereuntium, atque a nobis exigendarum discrimen animarum: quapropter competens abhibenda est talibus medela uulneribus, ne immatura curandi facilitas mortifera captis peste nil prosit, sed segnius tractata pernicies reatu non legitime curationis inuoluat pariter saucios et medentes. Imprimis itaque uenientis ad uos, et remedium postulantis sollicite discutienda est professio, et persona decepti, ut medela possit congruens exhiberi. Et qui satisfacturus Deo per penitentiam, rebaptizatum se legitime doluerit, utrum ad hoc facinus cucurrerit, an impulsus accesserit, requiratur. Sciens quod se decipiat ipse, qui fallit, nichilque per nostram facilitatem tribunalis excelso iudicio derogari, cui illa sunt rata, que pia,  que uera, que iusta sunt, et necessitas, aliter tractanda est ratio uoluntatis. Deterior est autem causa illius qui forte pretio sollicitatus est, ut periret. Nihil enim intentatum reliquit inimicus, cui ne de sua liceat gaudere captura, succurrendum est irretitis, et conterendus uenantis est laqueus, ut in fugatim lamentantibus lapsum tam iustitie moderatione, quam compunctione pietatis ad aulam, quam reliquerant, sit regressus, nec pudeat forsan, aut pigeat indictis ieiuniorum gemituumque temporibus obedire, aut aliis obseruantie salubrioris obtemperare preceptis, quia humilibus datur gratia, non superbis . Sit ergo ruine sue dolore prostratus, quisquis in Christo fieri querit erectus, et per dispensationis nostre ministerium  causas eius, qui contra apostolicam doctrinam ad iterationem se nimis infausti baptismatis dedidit, uel eius, qui aliquibus argumentis excusandum callide proprium putauerit esse consensum,  sacerdotali uigore et humanitate tractemus, ut in eis fides  adiutorio Domini iudicis, ad salutem sine nostre properationis offensione reparetur, quia cum peccatoris a nobis satisfactio protrahitur, non preter nostram laudem atque letitiam mens eius ad ueniam purgatior inuenitur. Et ideo memineritis hanc super his nos habere sententiam, ut seruata discretione peccantium, non eadem cuncti, qui lapsi sunt, lance pensentur, quoniam maioris castigationis est exigendus usura, cui domus Domini commissa fuerit disciplina.

Ut ergo ab Ecclesie summitatibus inchemus, eos quos episcopos, presbyteros, uel diaconos fuisse constiterit, et seu optantes forsitan, seu coactos lauacri illius unici salutarisque claruerit fecisse iacturam, et Christum, quem non solum dono regenerationis, uerum etiam gratia percepti honoris induerant, exuisse, cum constet neminem ad secundam tinctionem uenire potuisse, nisi se palam Christianum negauerit,  et professus fuerit esse paganum. Quod cum generaliter sit in omnibus exsecrandum, multo magis in episcopis, presbyteris et diaconibus auditu saltem dictuque probatur horrendum. Sed quia idem Dominus atque Saluator clementissimus est, et neminem uult perire, usque ad exitus sui diem in penitentiam, si resipiscunt, iacere conueniet, nec orationi non modo fidelium, sed nec catechumenorum quidem omnimodis interesse, quibus communio laica in morte redhibenda est, quam rem diligentius explorare uel facere probatissimi sacerdotis cura debebit.

De clericis autem, et monachis, aut puellis Dei, aut secularibus, seruari precipimus hunc tenorem, quem Nicena synodus circa eos qui lapsi sunt, uel fuerint, seruandum esse constituit, ut scilicet qui nulla necessitate, nullius rei timore atque periculo se ut rebaptizarentur hereticis impie dediderunt, si tamen eos ex corde peniteat, tribus annis inter audientes sint, septem uero annis subiaceant inter  penitentes manibus sacerdotum, duobus etiam ad oblationes modis omnibus non sinantur, sed tantummodo popularibus in oratione socientur, nec confundatur Deo colla submittere, qui eum non timuit abnegare. Quod si, ut pote mortales, intra metas prescripti temporis ceperit uite finis urgere, subueniendum est imploranti, et seu ab episcopo, qui penitentiam dederit, seu ab alio, qui tamea datam esse probauerit, aut similiter presbytero, uiaticum abeunti de seculo non negetur.

Pueris autem, quibus, quod adhuc inuestes sunt, a pubertate uocabulum est, seu clericis, seu laicis, aut etiam similibus puellis, quibus ignorantia suffragatur etatis, aliquandiu sub manus impositione detentis, reddenda communio est, nec eorum exspectanda penitentia, quos excipit a cercitione censura, quod est a nobis prouide constitutum, ne hi quibus in terreni labe contagii plus minusue restat ad uitam, dum adhuc in penitentia sunt, penitenda forte committant.  Quod si ante prefinitum penitentie tempus despectus a medicis, aut euidentibus mortis pressus indiciis, recepta quisquam communionis gratia conualescit, seruemus in eo quod Niceni canones ordinarunt, ut habeatur inter illos qui in oratione sola communicant, donec impleatur spatium temporis eidem prestitutum.

Nec catechumenos nostros, qui sub tali professione baptizati sunt, preterimus, quia non est causa dissimilis  eius qui quolibet modo Christum, quem semel confessus est, abiurarit, tribus annis inter audientes sint, et postea cum catechumenis permittantur orare, per manus impositionem communionis catholice gratiam recepturi. Exceptis sane tantummodo episcopis, presbyteris, diaconibus, quibus solo mortis sue tempore reconciliandum esse iam diximus, ceteros siue clericos, siue monachos uel monachas, seu laicos, sexus utriusque personas, quos uiolentia et periculis coactos iterationem baptismatis subiisse constiterit,  uel qui aliquo commento huiusce facinoris piaculis dixerint non teneri, in penitentia per triennium durare decernimus, et per manus impositionem ad societatem recipi sacramenti. Illo per omnia custodito, ne ex his unquam qui in qualibet etate, alibi quam in Ecclesia catholica aut inbaptizati aut inrebaptizati sunt, ad ecclesiasticam militiam prorsus permittantur accedere, quibus satis esse debet, quod in catholicorum numerum sunt recepti, quoniam de suo ordine et communione uidebitur ferre iudicium, quisquis hoc uiolauerit antistitum, uel qui non remouerit eum quem ex his ad ministerium clericale obrepsisse cognouerit. Curandum uero maxime, et omni cautela est prouidendum, ne quis fratrum cepiscoporumque nostrorum, aut etiam presbyterorum in alterius ciuitate uel diecesi penitentem, uel sub manu positum sacerdotis, aut eum qui reconciliatum esse se dixerit, sine episcopi uel presbyteri testimonio, et litteris  aut in parochia presbyter, aut episcopus in ciuitate suscipiat, quod aliqua dissimulatione neglectum culpam tangit etiam clericorum, qui locis in quibus hoc minus curatum fuerit, commorantur. His itaque rite dispositis, et ad Ecclesiarum uestrarum notitiam nostra deliberatione perlatis, parere uos conuenit, quibus licet ad animarum reparationem nichil deesse uideatur, tamen si cui aliquid noui, et quod preterire  nos potuit, fuerit reuelatum, secundum beatum Paulum apostolum , tacente priore, fidenter insinuet, quia Spiritus sanctus ubi uult inspirat, maxime cum sua causa tractatur, nec nos pigebit audire, et si qua sunt omissa, non arroganter abnuere, sed rationabiliter ordinare. Datum idibus Martii, Dinamio et Siphidio uu. cc. conss. 





DECRETA SYMMACHI PAPAE.





Post consulatum Paulini u. c. calend. Martii in basilica beati Petri apostoli, synodo presidente beatissimo papa Symmacho, Fulgentius archidiaconus dixit: Beatitudo uestra, directis antehac per prouincias auctoritatibus, frequenter Italie sacerdotum synodum conuocauit, quorum presentia in uestris  uidetur oculis constituta; nunc beatitudo uestra, que ad ecclesiasticas indemnitates, uel ad pacem totius Ecclesie pertinent, siue concordiam dignetur tractabiliter ordinare. Acclamatum est ab omnibus episcopis et presbyteris, Exaudi, Christe, Symmacho uita, dictum est decies. Cuius sedem, et annos, dictum est octies. Ut facias rogamus, dictum est decies.

Symmachus episcopus Ecclesie catholice urbis Rome dixit: Concilium dilectionis uestre, neglecta hiemis asperitate, sollicitudo nostra pro ecclesiastica indemnitate specialiter congregauit, ut episcopalem ambitum, et confusionis incertum uel popularem tumultum, quem per subreptionem constat exortum, communicato pariter tractatu, in futurum possimus robuste ac uiuaciter amputare, atque ideo caueamus in posterum, ne subuersio discipline, aut audacia presumentum gestiat tentare similia, et pari donatione tractemus, expressis scilicet sententiis sancientes quid circa Romani episcopi ordinationem debeat custodiri. Uniuersi episcopi uel presbyteri dixerunt,  Ut fiat rogamus, dictum est decies. Ut scandala amputentur rogamus, dictum est nouies. Ut ambitus exstinguatur rogamus, dictum est duodecies. Exaudi, Christe, Symmacho uita, dictum est sexies. Cuius sedem, et annos, dictum est quinquies. Ut de presentia fiat, dictum est decies.

Symmachus episcopus dixit: Quoniam fraternitas uestra curam prouisionis nostre suis exhortationibus incitauit, et parilem circa Ecclesie tranquillitatem, Dei nostri contemplatione, animum prestat, sicut prefati sumus, deliberatione in presenti habita, quid placeat ex omnibus uestris informate sententiis, que in hoc uenerabili concilio per ecclesiastica recitentur officia. Cumque surrexissent, et paulo post iterum consedissent, Aemilianus notarius synodi de creta uulgauit.

I. Propter frequentes ambitus quorumdam, atque Ecclesie nuditatem, uel populi collisionem, que  molesta incompetenter episcopatum desiderantium generauit auiditas, ut exstinguatur futuris presumptio tam perniciosa temporibus: constituit sancta synodus, ut si quis presbyter, aut diaconus, aut clericus, papa incolumi, et eo inconsulto, aut subscriptionem pro Romano pontificatu commodare, aut pitacio promittere, aut sacramentum prebere tentauerit, aut aliquod certe suffragium polliceri, uel de hac causa priuatis conuenticulis factis deliberare atque decernere, loci sui dignitate uel communione priuetur. Uniuersa synodus surgens acclamauit, Exaudi, Christe, Symmacho uita, dictum decies. Hic pax cum Symmacho, dictum quindecies. Cuius sedem et annos, dictum octies. Pari seueritate feriendo eum qui, hoc uiuo  pontifice, quolibet modo fuerit ambisse conuictus, aut certe tentasse, omnibus pariter huius culpe reis anathematis pena plectendis.

Symmachus episcopus dixit: Ergo uniuersitati placet et ab omnibus recognoscitur, uel probatur ista  sententia? Uniuersa synodus dixit: Placet, et quod omnibus placet, fiat.

II. Si  transitus pape inopinatus euenerit, ut de sui electione successoris, ut supra placuit, non possit ante decernere, siquidem in unum totius inclinauerit ecclesiastici ordinis electio, consecretur electus episcopus. Si enim, ut fieri solet, studia ceperint  esse diuersa eorum de quibus certamen emerserit, uincat sententia plurimorum, sic tamen ut sacerdotio careat, qui captus promissione, non recto iudicio de electione decreuerit. Synodus dixit: Placet, dictum est decies.

III. Propter occultas autem fraudes, et coniurationum secretas insidias, quas huius sententia districtionis consequitur, si quis ad ecclesiasticam pertulerit notitiam, consilia eorum qui contra hanc synodum de pontificali egerint ambitu, et rationabili probatione conuicerit, particeps actionis huiusmodi, non solum purgatus ab omni culpa sit, sed etiam remuneratione, que non indigna sit, subleuetur. Uniuersa synodus surgens acclamauit: Placent omnia; et adiecit: Exaudi, Christe, Symmacho uita, dictum est tredecies. Ut ita seruentur rogamus, dictum est decies. Ut nullus aliter ad episcopatum Romanum deinceps ueniat, precamur, dictum est decies. Ut decreta nostra confirmes, rogamus, dictum est decies.

Symmachus episcopus Ecclesie catholice urbis  Rome dixit: Acclamationes uestras, synodique iudicium presentia gesta suscipient. Et adiecit, ea que ad sopiendos ueternose presumptionis errores, uel infensos rebus ecclesiasticis egritudinis morbos, quibus uniuersalis afficiebatur Ecclesie deliberatio religioni congrua, pacique constituit, firmitatem perpetim sortientur, ut prestante Deo quem custodem rerum constat bonarum, synodalis ordinatio uigeat, atque omnes, sine persone alicuius distinctione uenire presumpserit, indita superius districtione plectetur. Et subscripserunt episcopi numero 73.

Celius Symmachus, episcopus sancte Ecclesie catholice urbis Rome, his constitutis synodalibus a me probatis atque firmatis consentiens subscripsi.

Celius Rusticus, episcopus ciuitatis Minturnensis subscripsi, et consensi synodalibus constitutis, atque in hac me profiteor manere sententia.

Celius Bonifacius, episcopus ecclesie ueliternensis subscripsi, et consensi synodalibus constitutis,  atque in hac me profiteor manere sententia.

    Missenus Cumanus.
    Cresconius Tudertinus.
    Basilius Tollentinatis.
    Decius Triumtabernarum.
    ualentinus Amiterninus.
    uitalis Fanestris.
    Maximus Blenarus.
    Benignus Aqueuiuensis.
    Palladius Sulmontinus.
    Constantius Otriculanus.
    Germanus Pisaurensis.
    Candidus Tiburtinus.
    uitalianus Narniensis.
    Iustus Acherontinus.
    Stephanus Nursinensis.
    Fortunatus Anagninus.
    Clarus Alifanus.
     Rufinus Canuslnus.
    uitalis Fundanus.
    Innocentius Mibanatis.
    Bassus Ferentininoui.
    uitalianus Rosellanus.
    Constantinus Capuanus.
    Fortunatus Suessanus.
    uindemius Antiatinus.
    Ioannes Ariminensis.
    Martyrius Terracinensis.
    Laurentius Trebiensis.
    Serenus Numentanus.
    Adeodatus Cerrensis.
    Dulcitius Sabinensis.
    Paschasius uulturnensis.
    Fortunatus episcopus Ecclesie Anagnine, pro Sanctulo episcopo ciuitatis Signine, quia subscribere non potuit, pro eodem subscripsi.
    ualerius Calenotanus.
    Felicissimus Forosemproniensis.
     ualentinus Amiterninus, pro Romano episcopo Ecclesie Pitinanatium subscripsi.
    Colonius Foroclodiensis.
    Ioannes Spoletinus.
    Maximianus Perusinus.
    Lucianus Tarquiniensis.
    Florentius Pestanus.
    Fortunatus Fulgentanus.
    Gaudentius Tadinatis.
    Felix Nepesinus.
    Aucupius Puteolanus.
    Rosarius Surrentinus.
    Epiphanius Beneuentanus.
    Constantius uenafranus.
    Salustius Amerinus.
    Malensis Centumcellensis.
    Maximianus Subaugestanus.
    Ioannes uiuonensis.
    Mercurius Sutrinus.
     Serenus Nolanus.
    Timotheus Abellinatis.
    Stephanus Neapolitanus.
    Rosarius episcopus, pro fratre meo Urso episcopo subscripsi.
    Gaudentius uulsinensis.
    Item Gaudentius episc. uulsinensis pro Proiectitio episcopo Foronouano.
    Quintus Theanensis.
    Bellator Ostiensis.
    Lampadius urbis Albensis.
    Ursus Stabianus.
    Gaudentius Salernitanus.
    Marius Tiferninus.
    Adeodatus Forbiensis.
    Saturninus Herdonitanus.


Subscripserunt presbyteri numero 67. Celius Laurentius archipresbyter tituli Praxedis hic subscripsi, et consensi synodalibus constitutis, atque in hac me profiteor manere sententia.

     Ianuarius presb. tituli uestine.
    Martianus presb. tit. Sancte Cecilie.
    Gordianus presb. tit. Pammachii.
    Petrus presb. tit. Sancti Clementis.
    Urbicus presb. tit. Sancti Clementis.
    Paulinus presb. tit. Sancti Iulii.
    ualens presbyter tit. Sancte Sabine.
    Petrus presb. tituli Chrysogoni.
    Soranus presbyter tituli uestine.
    Asterius presbyter tituli Pudentis.
    Iustinus presbyter tituli Pudentis.
    Felix presbyter tituli Equitii.
    Redemptus presbyter tit. Chrysogoni.
    Proiectitius presb. tit. Damasi.
    Iouinus presb. tit. Aemiliane.
    Bonus presb. tit. Crescentiane.
    Paschasius presb. tit. Eusebii.
    Ioannes presb. tit. Pammachii.
    Sebastianus presb. tit. Nicomedis
     Martinus presb. tit. Cyriaci.
    Andreas presb. tit. Sancti Matthei.
    Seruusdei presb. tit. Sancti Clementis
    Opilio presb. tit. uestine.
    Petrus presb. tit. Chrysogoni.
    Romanus presb. tit. Tigride.
    Marcellinus presb. tit. Iulii.
    Dominicus presb. tit. Crescentiane.
    Abundantius presb. tit. Sabine.
    Marcellus presb. tit. Romani.
    Asellus presb. tit. uizantis.
    Agatho presb. tit. Equitii.
    Sebastianus presb. tit. uizantis.
    ualentinus presb. tit. Eusebii.
    Anastasius presb. tit. Anastasie.
    Genesius presb. tit. Nicomedis.
    Dionysius presb. tit. Aemiliane.
    Epiphanius presb. tit. Apostolorum.
    Acontius presb. tit. Fasciole.
    Paulinus presb. tit. Fasciole.
     Agapetus presb. tit. Apostolorum.
    Adeodatus presb. tit. Equitii.
    Benedictus presb. tit. Gaii.
    Dominicus presb. tit. Prisce.
    Redemptus presb. tit. Trigride.
    Seuerus presb. tit. Gaii.
    Stephanus presb. tit. Marcelli.
    Crescentius presb. tit. Apostolorum.
    Iulianus presb. tit. Anastasie.
    Septiminus presb. tit. Iulii.
    Cyprianus presb. tit. Marci.
    Epiphanius presb. tit. Fasciole.
    Bonifacius presb. tit. Cecilie.
    Petrus presb. tit. Praxedis.
    Timotheus presb. tit. Marcelli.
    Hilarius presb. tit. Lucine.
    uictorius presb. tit. Sabine.
    Laurentius presb. tit. Sancti Laurentii.
    Eutyches presb. tit. Aemiliane.
    Iulianus presb. tit. Anastasie.
     Marcus presb. tit. Lucine.
    uincemalus presb. tit. Crescentie.
    Abundantius presb. tit. Marci.
    uenantius presb. tit. Marcelli.
    Stephanus presb. tit. Eusebii.
    Paulinus presb. tit. Sancti Laurentii.




Subscriptio diaconorum.

Cyprianus diaconus sancte Ecclesie Romane, regionis septime, his subscripsi, et consensi synodalibus constitutis, atque in hac me profiteor manere sententia.

    Anastasius, diaconus regionis prime, subscripsi.
    Citonatus, diaconus regionis quinte, subscripsi.
    Ioannes, diaconus regionis secunde, subscripsi.
    Tarrensis, diaconus regionis prime, subscripsi.
    Tertullus, diaconus regionis quarte, subscripsi.





ALIA DECRETA SYMMACHI PAPAE.




Flauio Auieno u. c. iuniore cos., sub die uIII iduum Nouembrium, in basilica beati Petri apostoli, presidente uenerabili uiro papa Symmacho, una cum uenerabilibus uiris episcopis,

    Laurentio,
    Aemiliano,
    Crescone,
    Innocentio,
    Ioanne,
    Fortunato,
    Mercurio,
    Asello,
    Pascasio,
    Hilaro,
    Colonico,
     Fortunato,
    Stephano,
    Memore,
    Innocentio,
    Maximiliano,
    Martyrio,
    uindemio,
    Dulcitio,
    Seruodei,
    Felice,
    Chrysogono,
    Maximo,
    Tigridio,
    Pacatiano,
    Ioanne,
    Sereno,
    Laurentio,
    Candido,
    Elpidio,
    Hilaro,
     Innocentio,
    uitale,
    uenerioso,
    Siluno,
    Propinquo,
    Romano,
    Bassiano,
    Rufentio,
    Stephano,
     Iocundo,
    Eutychio,
    Seuerino,
    Sebastiano,
    Felice,
    Benigno,
    Maximo,
    Eulalio,
    Eustachio,
    Fortunato
    Aprile,
     Proculeiano,
    Martiano,
    Felice,
    Innocentio,
    Gerontio,
    Seuerino,
    Casto,
    Arestone,
    ualentino,
    uictore,
    Adeodato,
    Eusebio,
    uenantio,
    Probo,
    Mercurio,
    Asterio,
    Augusto,
    Rustico,
    Basilio,
    Urso,
     Petro,
    Laurentio,
    Asello,
    Concordio,
    Amado,
    Martiniano,
    Proiectitio,
    Sallustio,
    et Florentio.




Residentibus etiam presbyteris:

    Proiectitio,
    Seruodei,
    Abundantio,
    Marcello,
    Paschasio,
    Adeodato,
    Hilaro,
    uenantio,
    Litorio et Chrysogono,
     Fortunato,
    Epiphanio,
    Octauiano,
    Paulino,
    Benedicto,
    Seuero,
    Timotheo,
    Marco,
    Petro,
    Fortunato.
    Tinulo uel Maximino,
    Martino,
    Epiphanio,
    uicomalo,
    Agathone,
    Iuliano,
    Ioanne,
    Adeodato,
    Petro,
    Sebastiano,
    Anastasio,
    Iuliano,
    Crescentiano,
    Paulino,
    Laurentio,
    Stephano,
    Chrysogono,


Astantibus quoque diaconibus, Anastasio, Hormisda, Ioanne, et Agapeto. Symmachus episcopus Ecclesie catholice urbis Rome dixit: I. Bene quidem fraternitas uestra ecclesiasticis legibus obsecuta sub diuini timore iudicii que erant statuenda, definiuit, et ad iustitie cumulum peruenit, dum sufficienter uniuersa complectitur, nec adiectione indiget plenitudo, maxime de clericis, quos amor dominationis inuasit, et iugum discipline Ecclesiastice fecit respuere, quos propterea schisma fecisse apud  uos constitit, quibus misericordiam tamen quam Deus mandat uniuersis impendi, sicut oportuit, non negastis, si duritia cordis eorum non sibi acquirat penam, dum contemnit oblata remedia quorum excessus enarrare difficile est. Unum tamen, quod occurrit, uenerando ordini uestro intimare non differo. Dixerunt inter alia scripturam quamdam illustris memorie Basilium quasi pro ecclesiastice amore substantie conscripsisse, in qua nullus Romane Ecclesie nec interfuit, nec subscripsit antistes, per quem potuisset sortiri legitimam firmitatem. Ne ergo inde disputem, unde potest uestrum iudicare concilium, requiratur, et referatur in medium, ut lectione agnoscatis, cuiusmodi possit habere substantiam. Sancta synodus respondit: Deferatur in medium, ut cuiusmodi sit, possit agnosci; et dum diceret, Hormisda diaconus recitauit. II. Cum in unum apud beatum Petrum apostolum resedissent, sublimis, et eminentissimus uir, prefectus pretorio, atque patricius,  agens etiam uices precellentissimi regis Odoacris, Basilius dixit: Quanquam studii nostri, et religionis intersit, ut in episcopatus electione concordia principaliter seruetur Ecclesie, ne per occasionem seditionis status ciuitatis uocetur in dubium, tamen admonitionem beatissimi uiri pape nostri Simplicii, quam ante oculos semper habere debemus, hoc nobis meministis sub obtestatione fuisse mandatum, ut propter illum strepitum, et uenerabilis Ecclesie detrimentum, si eum de hac luce transire contigerit, non sine nostra consultatione cuiuslibet celebretur electio. Et cum legeret, Cresconius episcopus ciuitatis Tudertine Ecclesie, surgens e consessu dixit: Hic perpendat sancta synodus, uti pretermissis personis religiosis, quibus maxime cura est de tanto pontifice, in suam redigerent potestatem. Quod contra canones esse manifestum est. Item Hormisda diaconus legit. Ne quid confusionis, atque dispendii uenerabilis Ecclesia sustineret, miramur pretermissis nobis quidquam fuisse tentatum, cum sacerdote  nostro superstite nichil debuisset assumere. Quare, si amplitudini uestre, uel sanctitati placet, incolumia omnia, que adfuturi antistitis electionem respiciunt, religiosa oneratione seruemus, hanc legem specialiter preferentes, quam nobis heredibusque nostris Christiane mentis deuotione sancimus.

Ne unquam predium, seu rusticum, seu urbanum, uel ornamenta, aut ministeria Ecclesiarum, que nunc sunt, uel que ex quibuslibet titulis ad Ecclesiarum iura peruenerint, ab eo qui nunc antistes sub electione communi fuerit ordinandus, et illis qui futuris seculis sequentur, quocunque titulo atque commento alienare uoluerit, inefficax atque irritum iudicetur, sitque facienti, uel consentienti, accipientique anathema. Maximus episcopus Bledane Ecclesie dixit: Modo sancta synodus dignetur edicere, licuit laico homini anathema in ordinem ecclesiasticum dictare? Aut si potuit laicus sacerdoti anathema dicere, et contra canones  constituere? Dicite, uobis quid uidetur de me? Licuit  laico legem dare? Sancta synodus dixit: Non licuit; et adiecit: Lege sequentia. Hormisda diaconus legit. Et is qui predium rusticum uel urbanum iuris ecclesiastici fuerit consecutus, nouerit se nulla lege, uel prescriptione munitum, sed siue is qui alienauerit, siue qui eum sequentur, uoluntate contraria predium huiusmodi alienatum reuocare tentauerit, id cum fructibus restituat, qui illud fuerit consecutus. Et cum legeret, Stephanus episcopus uenusine Ecclesie, surgens e consessu, dixit, Perlegatur. Hormisda diaconus legit.

Quam etiam penam placuit accipientes heredes, proheredesque respicere. In qua re cuilibet clericorum contradicendi libera sit facultas. Iniquum est enim, et sacrilegii instar, ut que uel pro salute, uel requie animarum suarum unusquisque uenerabili Ecclesie pauperum causa contulerit, aut certe reliquerit, ab iis quos hoc maxime seruare conuenerat, in altitudine transferatur. Plane quecunque in  gemmis, uel auro atque argento, nec non et uestibus minus apta usibus, uel ornatui uidebuntur Ecclesie, que seruari, ac diu manere non possunt, sub iusta estimatione uendantur, et erogatio religiose proficiat. Cumque lecta fuisset, Laurentius Mediolanensis Ecclesie dixit: Ista scriptura nullum Romane ciuitatis potuit obligare pontificem, quia non licuit laico statuendi in Ecclesia, preter papam Romanum habere aliquam potestatem, cui obsequendi manet necessitas, non auctoritas imperandi, maxime, cum nec papa Romanus subscripserit, nec alicuius secundum canones metropolitani legatur assensus. Petrus episcopus Rauennatis Ecclesie dixit: Scriptura que in nostra congregatione uulgata est, nullis eam uiribus subsistere manifestum est, quia nec canonibus conuenit, et a laica persona concepta uidetur, maxime quia in ea nullus presul sedis apostolice interfuisse, uel propria subscriptione firmasse monstratur. Eulalius episcopus Syracusane  Ecclesie dixit: Scriptura que in sacerdotali concilio recitata est, euidentissimis documentis constat inualida. Primum quod contra Patrum regulas a laicis, quamuis religiosis, quibus nulla de ecclesiasticis facultatibus aliquid disponendi legitur unquam attributa facultas, facta uidetur; deinde, quod nullius presulis apostolice sedis subscriptione firmata docetur. Quod si cuiuslibet prouincie sacerdotes, intra suos terminos concilio habito, quidquid sine metropolitani sui antistitis auctoritate tentauerint, irritum esse debere Patres SS. sanxerunt; quanto magis, quod in apostolica sede non existente presule, qui prerogatiuam beati meriti apostoli Petri per uniuersum orbem primatum obtinens sacerdotii statutis synodalibus consueuit tribuere firmitatem, a laicis, licet consentientibus aliquantis episcopis  presumptum fuisse cognoscitur, uiribus carere non dubium est, nec posse inter ecclesiastica ullo modo statuta censeri.

 III. Sancta synodus dixit: Licet secundum prosecutionem uenerabilium fratrum nostrorum, Laurentii, Petri, Eulalii, Cresconii, Maximi, uel Stephani, nec apud nos incertum habetur hanc ipsam scripturam nullius esse momenti, que etiamsi aliqua posset subsistere ratione modis omnibus in synodali conuentu, prouida beatitudinis uestre sententia eneruari conueniebat, et in irritum deduci, ne in exemplum remaneret presumendi quibuslibet laicis, quamuis religiosis, uel potentibus, in quacunque ciuitate, quolibet modo aliquid decernere de ecclesiasticis facultatibus. Quarum solis sacerdotibus disponendi indiscusse a Deo cura commissa docetur.

Symmachus episcopus dixit: Modo, quia Deus presentiam uestram uotiuam mihi sub qualibet occasione concessit, uolo, si placet, rem fieri firmam, quam credo ecclesiasticis facultatibus conuenire, ut agnoscant omnes quos in me uanus furor excitauit, nichil me magis studere quam ut saluum esse possit  quod mihi est a Deo sub dispensatione commissum, sed etiam quibuslibet successoribus, Deum timentibus, gratum esse debeat, et ad ecclesiastici custodiam patrimonii pertinere. Sancta synodus dixit: Scimus prouisionem uestram necessariis studere, et ideo in uestra est potestate sequenda disponere.

Symmachus episcopus Ecclesie catholice urbis Rome dixit: Magna quidem uenerando et sacerdotali debetur cultura proposito, cui imminet de studio, que recta sunt, non de necessitate disponere. Sed quoniam in aliquibus aliena postulantibus, uitiorum mater auaritia, repudiatis honestatis repagulis, totum putat expedire quod licet, et ita, dum prede inhiat, patientia superne pietatis abutitur, exspectantibus correctionem celo moderante, iudiciis se existimant non teneri, et clarum sit, quod apud certos in occasionem rapiendi procedat diuine mora sententie. Sed nobis, quos pastoralis cura, et ecclesiastice astringit pro dispensatione credita ratio reddenda  substantie, opus est ut sollicitudinem nostram non solum ad presentia, sed etiam ad secutura secula porrigamus, ne ad anime nostre detrimenta contingat, si hi, qui possunt, statutis debere innocentia presumentis de libertate deliquerit, cum religiosa possint et nos, et successores nostri potestate fulciri, legibus ecclesiasticis seruientes.

Iu. His ergo perpensis, mansuro cum Dei nostri consideratione decreto sancimus, ut nulli apostolice sedis presuli a presenti die donec disponente Domino catholice fidei manserit doctrina salutaris, liceat predium rusticum quantecunque fuerit uel magnitudinis, uel exiguitatis, sub perpetua alienatione uel commutatione ad cuiuslibet iura transferre, nec cuiusquam excusentur necessitatis obtentu. Quippe cum non sit personale quod loquimur, nec aliquis clericorum uel laicorum sub hac occasione accepta tueatur, sed nec in usufructum iura aliquibus dari liceat, nec data retineri, preter clericos, et captiuos,  atque peregrinos, ne male tractationis ministretur occasio, cum liberalitati illi alia itinera reseruentur. Sane tantum domus in quibuslibet urbibus constitute, quarum statum necesse est expensa non modica sustentari, acceptis, si auferri contigerit, sub iusta existimatione redditibus, et diuini timore iudicii commutentur.

u. Pari etiam Ecclesiarum per omnes Romane ciuitatis titulos, qui sunt presbyteri, uel quicunque fuerint, astringi uolumus lege custodes, quia nefas dictu est obligatione, qua se per caritatem Christi connectit summus pontifex, ea hominem secundi in Ecclesia ordinis non teneri. Quicunque tamen oblitus Dei, et decreti huius immemor, cuius Romane ciuitatis sacerdotes uolumus religiosis nexibus deuinciri, in constitutum presens committens, quidquam de iure titulorum, uel Ecclesie superius prefate quolibet modo, preter aurum, argentum, uel gemmas, uestes quoque, si sunt, uel si accesserunt, aliqua mobilia ad ornamenta diuina minime pertinentia perpetuo  iure, exceptis duntaxat sub prefata conditione domibus, alienare tentauerit, donator, alienator, ac uenditor honoris sui amissione multetur.

uI. Preterea, qui petierit, aut acceperit, uel qui presbyterorum, aut diaconorum, seu defensorum danti subscripserit, quo iratus Deus animas percutit, anathemate feriatur, sitque accipienti, uel subscribenti de personis superius comprehensis, id est, quas anathemate feriri censuimus, in statuta pena contubernium, seruata, quam premisimus in alienatore, uindicta. Nisi forte et alienator sibi, dum repetit, et qui acceperit, celeri restitutione prospexerit.

uII. Quod si minore anime sue cura quisquam remedium oblatum forte neglexerit, supra ea penarum genera, que superius tenentur ascripta, contra fas, si quod conceptum fuerit documentum, uniuersis uiribus  effectetur. Sed etiam liceat quibuscunque ecclesiasticis personis uocem contradictionis afferre, et ecclesiastica auctoritate fulciri, ita ut cum fructibus possit  aliena reposcere, nec aliquo se ante tribunal Christi obstaculo muniat, quia religiosis animabus ad substantiam pauperum derelicta contra fas, sine aliqua pietatis consideratione, dispergit. Huius autem constitutionis legem in apostolica tantum uolumus sede seruari, uniuersis Ecclesiis per prouincias secundum animarum considerationem, quem proposito religionis conuenire rectores earum uiderint, more seruato. Et subscripserunt.

Celius, Symmachus, episcopus Ecclesie Romane, huic constituto, a nobis facto, subscripsi.

Celius, Laurentius, episcopus sancte Mediolanensis Ecclesie, huic constituto, a uenerabili papa Symmacho facto, subscripsi.

Petrus episcopus catholice Rauennatis Ecclesie, huic constituto, a uenerabili papa Symmacho facto, subscripsi.

Eulalius, episcopus sancte Ecclesie Syracusane, huic constituto, a uenerabili papa Symmacho facto,  subscripsi.

    Felix Interamnensis,
    Aemilianus uetellensis,
    Tigridius Taurinatis,
    Bassus Mutinensis,
    Maximus Bleranus,
    Rufentius Ignatinus,
    Martinianus Ostiensis,
    Fortunatus uessanensis,
    Eucarpus Messanensis,
    Stephanus uenusinus,
    Romulus Prenestinus,
    uindemius Antiatinus,
    Fortunatus Fulgenatis,
    Martianus Aecaniensis,
    Chrysogonus Albanensis,
    Laurentius Bouianensis,
    Paschasius uulturnensis,
    Aprilis Nucerinus,
     Innocentius Forosempromen.,
    Felix Nepesinus,
    Amandus Potentianus,
    Colonius Foroclodien.,
    Proiectus Forinoui,
    Bonifacius Foroflaminien.,
    Rusticus Bursentinus,
    uictor Dunensis,
    Syluimus ueliterninus,
    Areston Ostiensis,
    Felix Nepesinus,
    Asterius Aquinatis,
    Eusebius Fanestris,
    Cresconius Tudertinus,
    Iocundus Augustanus,
    uitalis Fundanus,
    Pacatianus Coaniliensis,
    Martyrius Terracinensis,
    Basilius Tullentinus,
    Benignus Aqueuiuensis,
     Seuerinus Tundarinen.,
    Ioannes Spoletinus,
    ualentinus Amiterninus.
    Probus Carmeianen.,
    Candidus Tiburtinus,
    Proculeianus Sepinatis,
    Maximianus Perusinus,
    Eutychius Tranensis,
    Fortunatus Anagninus,
    Marcus Samninus,
    Memor Canusinus,
    Florentius Blestinen.,
    Concordius Mesenatis,
    Asellus Populinien.,
    Elpidius uoliterninus,
    ueneriosus Pellensis,
    Sebastianus Syranus,
    uenantius Senogallien.,
    Innocentius Tiphernantius,
     Iustus Signiensis,
    Augustus Liparitanus pro Urso,
    Propinquus Trebiatis,
    Romanus Numentanus,




Synodus Romana. An. Christi 501.

Ruffo Magno, Fausto Auieno uiris clarissimis, consulibus, sub die X calend. Nouembrium. Sancta synodus apud urbem Romam ex precepto gloriosissimi regis Theodorici ex diuersis regionibus congregata in Christi nomine dixit: Cum ex diuersis prouinciis ad urbem Romam conuenire sacerdotes regia precepisset auctoritas, ut de his que de uenerabili papa Symmacho, apostolice sedis presule, ab aduersariis ipsius dicebantur impingi sanctum concilium iudicaret, Ligurie, Aemilie, uel uenetiarum episcopis, quos ad presentiam principis ipse itineris ductus attraxit, consulendi regem incubuit necessitas, que hos uoluisset etate fractos, debilitate corporis inualidos  causa congregari. Respondit prefatus rex piissimus bone conuersationis affectum, plura ad se de pape Symmachi actibus horrenda fuisse perlata, et in synodo oportere tractari, si uera esse inimicorum eius obiectio, iudicatione constaret. Memorati pontifices, quibus allegandi imminebat occasio, suggesserunt ipsum, qui dicebatur impetitus, debuisse synodum conuocare, scientes quia eius sedis primum Petri apostoli meritum, uel principatus, deinde, secuta iussione Domini, conciliorum uenerandorum auctoritas, singularem in Ecclesiis tradidit potestatem, nec antedictum sedis antistitem minimorum subiacuisse iudicio, in propositione simili facile forma aliqua testaretur. Sed potissimus princeps ipsum quoque papam in colligenda synodo uoluntatem suam litteris demonstrasse significauit. A mansuetudine eius pagine postulate sunt, quas ab eo directas constabat, has dari sacerdotibus sine tarditate constituit, uel quidquid in eodem negotio actum, scriptis Romam  ex diuersis terrarum, uel regionum partibus Dei prosecutione peruentum est. Et dum in uenerabili collectione de incipiendo haberetur negotio, prout poscebat causa tractatus, sanctus papa Symmachus basilicam Iulii, in qua pontificum erat congregatio, prout habuit cura, celeriter ingressus est, et de euocatione synodali clementissimo regi gratias retulit, et rem desiderii sui euenisse testatus est. Causa ergo de sacerdotum animis, que de concilio nondum firmato tristitiam ministrabat, abscissa est, auctoritatem ordini colligendo, sicut poscebant ecclesiastica statuta, in omnium qui ibidem conuenerant episcoporum presentia, se dare professus est, sperans ut uisitator, qui contra religionem, contra statuta ueterum, uel contra regulas maiorum a parte cleri, uel aliquibus laicis fuerat postulatus, ex ordinatione antistitum, sicut decebat sanctum propositum, prima fronte cederet, et omnia que per suggestiones inimicorum suorum amiserat, potestati eius ab honorabili concilio redderentur, et tanti loci presul legaliter  prius statui pristino redderetur, et tunc ueniret ad causam, et si ita recte uideretur, accusantium propositionibus responderet. Digna res uisa est maximo sacerdotum numero, atque ut mereretur, effectum. Decernere tamen aliquid synodus sine regia notitia non presumpsit, sed suggestio iusta per legatorum negligentiam non meruit secundum uota responsum. Iussus est regis preceptionibus papa Symmachus ante patrimonii uel Ecclesiarum, quas amiserat, receptionem, cum impugnatoribus suis in disceptatione confligere, qui potestatis sue priuilegia, et que pro conscientie  emendatione submiserat, nec hac uoluit uice resumere. Sed dum esset synodus in Hierusalem basilica sessoriani palatii constituta, aliquibus sacerdotibus uisum est, ut libellus, quem accusatores parauerant, qui quotidie seditionibus appellabant, susciperetur a synodo, in quo suscepto duo erant, que uel ueritati inimica essent, uel ipsi, quantum ostenditur conuentus ecclesiastico proposito repugnare. Unum, quia dicebant  crimina memorati superius Symmachi pape apud regiam constitisse notitiam, quod falsum esse declarauit, non enim quasi nouam causam audientie commisisset, si eius conscientia conuictum de errore solum se sciret exspectare sententiam. Aliud, quod per seruos de his que obiiciebant, se eum loquebatur posse conuincere, addentes, ut ipse mancipia traderet, quibus quantum illi asserebant, posset in iudicatione superari. Que res canonibus, et ipsis publicis erat legibus inimica, cum Patrum statuta sanxissent, ut quos ad accusationem leges seculi non admittunt, iis dicendi in cognitione, uel accusandi aliquid delegandam non esse licentiam. Et dum inter ista, que essent facienda, tractatur, prefatus papa, ut causam diceret, occurrebat: qui ueniens ab irruentibus turbis emulorum suorum ita tractatus est, ut multis presbyteris qui cum ipso erant, per cedem ipsam mortis fuisset occasio, et recentium adhuc uestigia uulnerum illustris uir comes Aligernus, et sublimes uiri,  Gudila et uedeulfus, maiores domus regie perspexissent, quod se, unde egressus fuerat, ad beati Petri apostoli septa conuexerit. His ita actis, et rebus uaria confusione turbatis, iterum nos ad iustitiam contulimus principalem, scientes diuinitatem propriam regere Dominum que ad Italie gubernacula ipsa prouideret, cuius mansuetudini omnia per relationis seriem, sicut res poscebat, ingessimus. Intimantes etiam sepe nominatum papam post cedem cui subiacuerat cum suis, si uoluntatem rursus haberet exeundi ad iudicium, fuisse commonitum, sed allegasse eum per directos episcopos, mandatis canonibus sibi concessisse affectu purgationis sue culmen humiliat, quantis periculis pene fuisse oppressos. Domnum regem habere quod uellet faciendi, se interim iustitie renitentem statutis canonicis non posse compelli. Ad hec serenissimus rex taliter, Deo aspirante, respondit: In synodali esse arbitrio in tanto negotio sequenda prescribere, nec aliquid ad se  preter reuerentiam de ecclesiasticis negotiis pertinere, committens etiam potestati pontificum, ut siue propositum uellent audire negotium, siue nollent, quod magis putarent utile, deliberarent: dummodo uenerandi prouisione concilii pax esset in ciuitate Romana Christianis omnibus, que cum iuste offertur, Dei mandata complentur. Italie sue dare rectorem agnoscentes, nullum nobis laborem alium remansisse, nisi ut dissidentes cum humilitate propositi nostri ad concordiam hortaremur, quia unum tante rei restabat, unde Deo pareremus, ut sancte principis uoluntati, inuitamus senatum amplissimum, quali oportuit legatione destinata, monentes et instruentes, causas Dei ipsius iudicio committendas, qui ualet corpus occidere, et animam mittere in gehennam : qui dicit, Mihi uindicta, et ego retribuam : Apud quem conscientia nuda est , cui non absconduntur occulta, cogitare prudentes uiros oportere, quanta inconuenienter, et preiudicialiter in huius negotii principio contigissent,  et nos uiam, per hanc, quam ipsi uocabant remissionem, peccatis non aperire, sed claudere, qui quod dicebatur maiori iudicio seruamus, instruentes eos quia per nos illis Christus innotuit , non esse ouium lupi insidias preuidere, sed pastoris: maxime. quia in causa prefata multos, se dignabantur cognoscere, et Deo satisfacere error inuoluerat. Et quia non poterant plura sub hac occasione Ecclesie membra dispergi, sed magis per mansuetudinem sustineri, sicut boni nos operis Paulus magister instruxerat , dicens sanandos esse plurimos per patientiam et doctrinam. Et quicunque putantur rei, et grauibus peccatis inuoluti, quamuis nullus est qui delicto careat, sicut Ioannes testatur apostolus . Si dicam quia peccatum non habeo, mendax sum, hos tamen magis pressuris hominum sustentari, et perterreri has passiones, iudicia diuina suspendi: maxime, cum illa que premisimus, inter alia de auctoritate sedis, obstarent, quia  quod possessor eius quondam beatus Petrus meruit, in nobilitate possessionis accessit, et claritatem ueterem uobis dat, det Christi dote rectoribus: clamantes, scriptum esse per prophetam ex persona Dei , Nunquid non ualet manus mea ad consumendum eos qui errauerunt? Hec eadem sepissime, sicut oportuit, commonentes: ut habita intentione discederent, et factum nostrum, quod Deus inspirauerat, iuxta mandatum principis non discuterent, sed sequerentur, sicut decebat Ecclesie filios, nec sub hac intermissione contenderent, et crescerent Ecclesie detrimenta. Que res poscebat cum festinatione succurri, et nobis huius celeritatis et illis obedientie necessitas imminebat: maxime cum omnem pene plebem cernamus eius communioni indissociabiliter adhesisse, cuius nos non modica cura stimulabat, ne in aliquo laberetur errore. Quibus allegatis, cum Dei nostri obtestatione decernimus, harum necessitatum, uel religionum consideratione astricti, et celesti inspiratione perpensis omnibus, que in  causa erant, inspiratione secretis, ut Symmachus papa sedis apostolice presul, ab huiusmodi propositionibus impetitus, quantum ad homines respicit, quia totum causis obsistentibus superius designatis constat, arbitrio diuino fuisse dimissum, sit immunis, et liber, et Christiane plebi sine aliqua de obiectis oblatione, in omnibus Ecclesiis suis, ad ius sedis sue pertinentibus, et tradat diuina mysteria, quia eum ob impugnatorum suorum impetitionem propter superius designatas causas, obligari non potuisse cognouimus. Unde secundum principalia precepta, que nostre hoc tribuunt potestati, ei quidquid ecclesiastici intra sacram urbem Romam, uel foris iuris est, reformamus, totam causam Dei iudicio reseruantes, uniuersos hortamur, ut sacram communionem, sicut res postulat, ab eo percipiant, et Dei, et animarum suarum meminerint, quia ipse et amator pacis est, et ipse pax est, qui monet, Pacem meam do uobis, pacem meam relinquo uobis . Et in quacunque ciuitate pacem esse confirmandam affirmans, beatos esse dicit pacificos . Hec quicunque ex instructione nostra  uel non admittit, uel retractari posse crediderit, uideat, quia in diuino iudicio contemptus sui rationem est, sicut de Deo confidimus, redditurus. De clericis memorati pape, qui ab episcopo suo ante tempus aliquod contra regulas discesserunt, et schisma fecerunt, hoc fieri decreuimus, ut eos satisfacientes episcopo suo misericordia subsequatur, et officiis ecclesiasticis se gaudeant restitui, quia Dominus et Redemptor noster oues perditas ab errore letatur inuentas, et super profugum filium paternam libertatem celestis medicator accommodat . Quisquis uero clericorum post hanc formam a nobis probatam, quocunque sacrato Deo loco in Ecclesia Romana missas celebrare presumpserit, preter conscientiam pape Symmachi, dum uiuit statutis canonicis, uelut schismaticus percellatur. Ista sufficiat cum Dei notitia sincere protulisse. Et subscripserunt.

 Laurentius episcopus Ecclesie Mediolanensis huic statuto nostro, in quo totam causam Dei iudicio commisimus, subscripsi.

Petrus episcopus Ecclesie Rauennatis huic statuto nostro, in quo totam causam Dei iudicio commisimus, subscripsi.

    Felix Iteramnensis,
    Maximus Bleranus,
    Maximus Ticinensis,
    Gerontius Fundensis,
    Laurentius Bensis,
    Mercurius Sutrinus,
    Hilarus Tempsanus,
    Innocentius Fertinatis,
    uitalis Fundanus,
    Aristus Ostiensis,
    uictor Lunensis,
    Chrysogonus Albanensis,
    Romanus Numentanus,
    Cresconius Tudertinus,
     Ioannes Spolitinus,
    Laurentius uergomatis,
    Rufentius Agnatinus,
    Martianus Acanus,
    Fortunatus Agninus.
    Innocentius Forosempromen.,
    Hilarus Tempranen.,
    Seuerinus Tundaritanus,
    Sebastianus Suranus,
    Felix Atellanus,
    Propinquus Tribensis,
    Bonifacius Cameritanus,
    uindemius Antiatinus,
    ualentinus Amiterninus,
    Bonifacius Aqueuiuensis,
    Aemilianus Suranus,
    Cassianus Mutinensis,
    Stephanus uenusinus,
    Fortunatus Fulginensis,
     Stephanus Neapolitanus,
    Maximianus Perusinus,
    Concordius Mesinatis,
    Castus Pratensis,
    Martyrius Terracinensis,
    Asterius Aquinatis,
    Amantius Potentinus,
    Ursus Reatinus,
    Innocentius Miuanatis,
    Eustasius Cremonensis,
    Eucarpus Meresape,
    Serenus Nolanus,
    Eutychius Tranensis,
    Paschasius uulturnensis,
    Felix Nepesinus,
    Innocentius Direntium Tiberinorum,
    Syluanus ueliternus,
    Mercurius Gabinatis,
    Rusticus Buxentinus,
     Adeodatus Formianus,
    Iustus Signatinus,
    Augustus Liparitanus,
    Fortunatus Suessanus,
    Iocundus Augustanus,
    uiticanus Celeniensis,
    Proculeianus Sepinatis,
    Aprilis Lateranensis,
    Memor Canusinus,
    Elpidius uolaterranus,
    Adeodatus Sylue Candide,
     Rogatus Tauromenitanus,
    Probus Carmeianen.,
    Tigridius Tauriganus,
    Ioannes Ariminensis,
    Candidus Tiburtinus,
    Asellus Popolienensis,
    Collonicus Foroclodiensis,
    Ioannes Turritanus,
    uenerius Pallensis,
    Seruus Dei Ferenensis,
    Dulcitius Sancti Antimi.







DECRETA HORMISDAE PAPAE.





[EPISTOLA.]

 Iustinus Augustus Hormisde pape.

Quo fuimus semper, et quo sumus studio pro conciliandis  sententiis catholicam fidem colentium, ut eodem animo cuncti uenerentur lumen indiuiduum Trinitatis, palam fecisse dignoscimur: nunc legatum ad uestram beatitudinem ultro ob hoc ipsum dirigentes Gratum uirum spectabilem magistrum scrinii, quo remedium tandem reperiatur discordiis uaria certantium: nunc prono libentique suscipientes affectu uiros religiosissimos, quos interuentores unitatis uestra sedes apostolica credidit destinandos. Profecto etenim tanquam ipsam pacem, et iocundis eos oculis aspeximus, et extensis manibus duximus amplectendos. Quinetiam omni intentione ordinabimus, ut uenerabilis Ecclesia Constantinopolitana, nec non complures alie uota suscipiant uestra, non solum in ceteris, sed in auferendis etiam nominibus, ex sacris diptychis, que remouenda maxime postulastis. uerum nonnulle fuerunt urbes et Ecclesie tam Pontice quam Asie, ac precipue Orientales, quarum clerici, uel populi omnibus pertentati minis atque persuasionibus, tamen nequaquam flexi sunt ut tollant antistitum,  et repellant nomina, quorum apud eos opinio floruit, sed morte uitam duriorem estimant, si mortuos condemnauerint, quorum gloriabantur uita superstitum. Quid igitur faciamus huiusmodi pertinacie, que nec dicto audiens existit, et tormenta intantum despicit, ut amplum sibi, ac festiuum iudicet, si corpore prius quam religioso desistat consilio? Nobis quidem uidetur opus esse mollius agendi, et clementius, que si non in tua sanctitudine iam, nec in alio poterunt inueniri; nam neque sanguinis, et suppliciorum cupidi  libellum suscepimus, neque ut paruo discrimine remaneant imperfecta concordie desideria: sed ad prorogandam, quo possumus ordine, coniunctionem membrorum Ecclesie. Utrum itaque prestantius erit minorum gratia in totum esse nobis aduersas tantas multitudines, an concessis exiguis, et remissis, maiora et omni ratione querenda corrigi: ut que non licuit per omnia, saltem ex necessariis partibus allegantur?  ueniam itaque nominum postulamus, non Acatii, non utriusque Petri, non Dioscori uel Timothei, quorum uocabula ad nos date sanctitatis tue epistole continebant: sed quos in aliis celebrauit ciuitatibus episcopalis reuerentia, et hoc exceptis urbibus, ubi uestre beatitudinis libellus iam in plenum admissus est, nisi hanc quoque partem beneuolentia statuerit uestra mitius corrigendam. uerum nec iudicio res caret sedis apostolice, ut non magis uenia dicenda sit quam deliberata iam ac perspecta definitio. Anastasius siquidem religiosissime memorie uestre culmen Ecclesie palam aperteque constituerat: cum hoc idem scriberet negotium decessori nostro, satis esse pacem affectantibus, si nomen tantum reticeatur Acatii. Ergo priora uestre sedis constituta sequitur, qui non omnes memorias mortuorum iudicat contemnendas, ut indignum habeatur et incongruum, si non placidior omnibus non solum defunctis, sed etiam superstitibus uestra diuulgetur in omni fine terrarum lenitas: et hoc quidem non dubitauerimus, ita gratiosum uobis futurum, ut pacifico statim responso  letior mundus reddatur. Retineat autem uestra sanctitas, quod dudum scripsimus ex Oriente supplicationes  nobis esse destinatas uoluntatem ipsorum continentes et arbitrium, in quo sese duraturos ostendunt firmiter, et a quo nulla ratione desistendum estimant. Hanc itaque chartulam secundum nostra promissa per Ioannem uirum reuerendissimum episcopum dirigendam uobis in presenti merito credidimus: ut a uestra sede etiam tenor eius admissus ad colligendas proficiat, et adunandas ubique uenerabiles Ecclesias, et Hierosolymitanam precipue: cui tantum omnes fauorem impendunt, quasi matri Christiani nominis, ut nemo audeat ab ea sese discernere. Consensum itaque proprium tuam sanctitudinem epistolari quoque pagina conuenit declarare: ut cognito omnibus, atque patefacto tenore eiusdem chartule a uobis etiam laudari, et tenaciter custodiri letior mundus existat. Data u id. Sept. Calchedone, Rustitio cons.; accepta pridie cal. Decemb. cons. SS. .



Exemplar precum.

 II. Deo amabili, ac piissimo imperatori, ex Deo Augusto, et principi Iustino Christianissimo deprecatio, et supplicatio ab Hierosolymitanis, et Antiochenis, et secunde Syrie clericis, et abbatibus, et possessoribus prouincie Syrie.

Haurite aquam cum letitia ex fontibus salutis, uociferatur Isaias propheta et clamat , fontes salutis, euangelicas ueritates, et predicationes manifeste ostendens, ex quibus beati apostoli, et eorum, qui per ordinem fuerunt discipuli, et sapientes Ecclesie doctores, salutarem aquam fidei haurientes, omnem sanctam Dei Ecclesiam irrigauerunt, que in petra summi apostolorum subnixa rectum, et inconflexibilem confessionem custodiens, fiducialiter cum eo ad unigenitum Filium Dei omni tempore exclamat dicens: Tu es Christus Filius Dei uiui . Hanc salutarem confessionem a sanctis quatuor synodis, que euangelicis preceptis sunt honorate, suscipientes nunquam per Christi gratiam a traditis nobis rectis dogmatibus deuiauimus, sicut rerum testatur probatio  et tempore necessitatis fidei constantia demonstrat. Si igitur, ut Christiani, rationi fidei sumus participes, domine piissime, et ad communem pacem, et ad unitatem festinamus, nostram fidem, quam ab initio suscepimus, per hanc satisfactionem nostram manifestam uestre facimus pietati: ut notum sit quia et paci concurrimus, et a recta cum Dei iuuamine non diuertimus fide: sed omnem ex equo heresim exsecramus, non solum Eutychianistas et Acephalos, sed et Nestorianos, et hominem colentes toto animo odientes, anathematizamus. Nos autem, domine Christianissime imperator, sicut superius dictum est, in Patrem, et Filium, et Spiritum sanctum ab initio baptizati quoque, et credentes unam essentiam Dei in tribus subsistentiis adoramus secundum sanctorum Patrum mathema et symbolum, credentes in unum Deum Patrem omnipotentem, et in unum Dominum nostrum Iesum Christum, unigenitum, Deum uerbum, similiter et in unum Spiritum sanctum. Et secundum hoc diuinum mathema, definitionem a sancta Chalcedonensi synodo promulgatam intelligimus  quoque, et suscipimus confitentes et credentes quia una substantia, uel persona, quod idem ipsa sancta synodus in duabus naturis, id est in deitate et humanitate indiuise et inconfuse predicauit, Deum uerbum, et Dominus noster iehsu Christus unus est ex sancta, et unius essentia Trinitatis. Si enim unum Deum in tribus subsistentiis, sicut dictum est, accipimus, Pater autem non est incarnatus, nec Spiritus sanctus, Deus uerbum incarnatus est, et homo factus est, unus est sancta, et unius essentia Trinitatis secundum filiationis proprietatem. Sic itaque secundum predictas sanctas quatuor synodos credentes et secundum Dei uerbum natiuitatem secundum carnem confiteri non renuimus. Unde proprie Dei Genitrix sancta uirgo esse creditur, tanquam natura et ueritate unius essentie Patris Filium, Deum uerbum, per naturam immutabilem, ex ipsa factum hominem enixa est, et duas naturas in Christo per essentiam uel substantiam unitas confitentes, sicut in unius persona uel substantia, neque harum diuersitatem, uel proprietatem  post unitionem auferimus, nec eas diuidere in duabus personis et substantiis per unitionem sumus edocti. Eumdemque scimus unigenitum Filium Dei, et ante incarnationem eius, et post idem Deum simul, et hominem, passibilem carni, impassibilem deitati, circumscriptum corpori, non circumscriptum spiritui, eumdem terrenum et celestem, quem mundus, ut hominem cepit, et ut Deum continere non potuit, mortalem et immortalem, nusquam naturarum diuersitate sublata, neque diuidentes per essentiam unitionem. Hoc enim uere magnum pietatis mysterium, quia unus ex sancta, et unus essentia Trinitatis incarnatus, et homo factus Deus uerbum, in utraque natura deitatis, et humanitatis indiuise et inconfuse cognoscitur et adoratur, non conuersionem uel mutationem sustinens, sed proprietatem utriusque nature in una persona in semetipso conseruans. Ob hanc igitur fidem predictas sanctas synodos suscipientes et custodientes, anathematizamus omnes  qui aduersus eas quocunque tempore uel modo aliquid conscripserunt, precipue Ioannem Egotam, qui aduersus memoratam sanctam Chalcedonensem synodum multas, ut Nestorianus, blasphemias euomuit, similiter condemnantes et Timotheum Aelurum cognominatum, sicut Eutychianistam, aduersus eam cum suis latrantem sequacibus. Ita ergo cum Dei iuuamine semper sensimus, etiam nunc sentimus, quapropter hanc satisfactionem uestre obtulimus pietati. Iubere enim dignata est nos proprium intellectum, et quemadmodum de sana fide sentimus, exponere, quia quidam heretici, dum suam malam fidem occultare festinant, nostram in Christo libertatem, et rectam fidem detractare conantur. Supplicamus igitur clementiam uestram sollicitudinem de perfecta Ecclesiarum unitione sanctarum habere debere, ut unitas, que cum Dei facta fuerit iuuamine, nec ullo deinceps rationabili aut irrationabili occasionis fomite inquietari pax possit. Deus autem omnium uestrum pium adimpleat desiderium in gloriam sui et  reipublice disciplinam.



Hormisda Iustino Augusto.

III. Inter ea que ad unitatem Ecclesie pertinent, propter quam Deus clementie uestre elegit imperium, in litteras contulistis, hoc quoque uenerabilis imperator cura fidei, cui multipliciter uos studere declaratis, adiecit, ut aliquorum preces perferende ad humilitatis mee notitiam iungerentur: quibus uel quid questionis oriretur agnoscerem, uel ad submouendum proposite consultationis ambiguum, responsum a me religiose scientie conueniens redderetur. Legi omnia sollicitudine, qua decebat, et licet ad responsi plenitudinem sufficere potuisset, si illa tantum, que a ueteribus sunt definita, rescriberem: tamen ut religiosi propositi uestri remunerarer affectum, non subtrahendum credidi mei quoque sermonis obsequium, quod de emergentibus Nestorii, et Eutyebetis uenenis paterna omisit instructio, pene  omnes impietates cum inuentoribus tam nefandorum dogmatum conuenientia in unum synodica decreta precesserunt. Nec ulterius locus ullus, tam diris perfidie seminibus amputatis, aut Christum Dominum nostrum credere sine carnis fuisse ueritate, aut eumdem, et hominem de materni uteri intemerata fecunditate prodisse, cum alter eorum dispensationem, qua saluati sumus, negando, quantum in se est, irritam faceret, alter opinione contraria, sed impietate consimili in eodem Domino nostro Iesu Christo potestatem diuinam a uera humilitate secluderet, neque ille recordatus, quia palpandam carnem suam Christus ostendit , neque ille Euangelii memor, uerbum carnem factum esse dicentis . Cui uox Domini indeficienter insonare debuerat, qua dixit, et docuit : Nemo ascendit in celum, nisi qui de celo descendit, Filius hominis, qui est in celo. Sepe hec et multis precedentium sunt comprehensa sententiis, sed nec clementia uestra, licet etiam dicta sint, fastidiose poterit repetita  agnoscere, nec nobis pudor est ea que sunt a predecessoribus nostris predicata, reuoluere. Neque enim possibile est, ut sit diuersitas predicationis, ubi una est forma ueritatis, nec ab re iudicabitur alienum, si cum his cum quibus conuenimus fide, congruamus et dogmate. Reuoluantur piis mansuetudinis uestre auribus decreta synodica, et beati pape Leonis conuenientia sacre fidei constituta, eadem inuenietis in illis que recensetis in nostris. Quid ergo est post illum fontem fidelium statutorum, quod amplius, si tamen fidei terminos seruat, quamlibet curiosus scrutator inquirat? Non opus est aut adiectione plebis, aut institutione perfectis, nisi forte uult quisquam dubitare quam credere, certare quam nosse, sequi dubia quam seruare decreta. Nam si Trinitas Deus, hoc est Pater, Filius, et Spiritus sanctus, Deus autem unus, specialiter legislatore dicente : Audi, Isrel, Dominus Deus tuus unus est, qualiter habet necesse est, aut diuinitatem in multa  diuidat, aut specialiter passionem ipsi essentie Trinitatis impingat. Et  hoc est aut plures deos more profane gentilitatis inducere, aut sensibilem penam ad eam naturam, que aliena est ab omni passione, transferre. Unum est sancta Trinitas, non multiplicatur numero, non crescit augmento, nec potest aut intelligentia comprehendi, aut hoc, quod Deus est, discretione seiungi. Quis ergo illi secreto eterne impenetrabilisque substantie, quod neque ulla uel inuisibilium creaturarum potuit inuestigare natura, profanam diuisionem tentet ingerere, et diuina atque arcana mysteria reuocare ad calculum moris humani? Adoremus Patrem, et Filium, et Spiritum sanctum, indistinctam distincte, incomprehensibilem, et inenarrabilem substantiam Trinitatis, ubi si admittit numerum ratio personarum, unitas tamen non admittit essentie singularitatem, ita tamen ut seruemus diuine propria nature, seruemus propria unicuique persone, ut nec personis diuinitatis singularitas generetur, nec ad essentiam  hoc, quod est proprium nominum, transferatur. Magnum est et incomprehensibile sancte mysterium Trinitatis. Deus Pater, Deus Filius, Deus Spiritus sanctus, Trinitas indiuisa, et tamen notum est quia proprium est Patris ut generaret Filium; proprium Filii Dei ut ex Patre Patri nasceretur equalis: notum etiam quid sit proprium Spiritus sancti, ut de Patre et Filio procederet sub una substantia deitatis. Proprium autem Filii Dei ut iuxta id quod scriptum est, in nouissimis temporibus uerbum caro fieret et habitaret in nobis . Ita intra uiscera sancte Marie uirginis Genitricis Dei unitis utrisque sine aliqua confusione naturis, ut qui ante tempora erat Filius Dei, fieret filius hominis, et nasceretur ex tempore hominis more matris uuluam natus aperiens, et uirginitatem matris deitatis uirtute non soluens. Dignum plane Deo nascente mysterium, ut seruaret partum sine corruptione, qui conceptum fecit esse sine semine, seruans quod ex patre erat, et representans  quod ex matre suscepit. Nam unde iacens in presepio uidebatur in celo, inuolutus pannis adorabatur a magis, inter animalia editus, ab angelis nuntiatus, uix egressus infantiam, annuntians mysticas sine instituente doctrinas, inter rudimenta annorum puerilium edens celestium signa uirtutum? Idem enim Deus et homo, non, ut ab infidelibus dicitur, sub quarta introductione persone, sed ipse Dei Filius Deus, et homo, idem uirtus, et infirmitas, humilitas, et maiestas, redimens, et uenditus, in cruce positus, et celi regna largitus. Ita nostre infirmitatis, ut possit interimi, ingenitate potentie, ne posset morte consumi, sepultus est, iuxta id quod homo uoluit nasci, et iuxta id quod Patri erat similis, resurrexit, patiens uulnerum, et saluator egrorum, unus defunctorum, et uiuificator obeuntium. Ad inferna descendens, et a Patris gremio non recedens. Unde et animam, quam pro communi conditione posuit, pro singulari uirtute, et admirabili potentia mox resumpsit. Hec ita esse, nec ullam dubitationem  oportere recipere, id est, ne Dominus noster iehsu Christus aut inter corporis passiones Deus non esse crederetur, aut ne Deus tantum, non etiam homo inter opera mirabilium stupenda uirtutum, proposito nos duorum apostolorum informauit exemplo, Deum esse Christum Dominum nostrum Petri fide, hominem Thome dubitationem declarans. Quid enim intererat, ut quem se homines dicerent, discipulos suos uellet inquirere, nisi ut respondente Petro: Tu es Christus Filius Dei uiui, notum faceret, non hoc de carne et sanguine proditum, sed Patre Deo inspirante reuelatum, et per testimonium laudate responsionis fides patefacta fieret ueritatis? Quid intererat ut apparente post resurrectionem Domino, Thomas tantum aut abesset a ceteris, aut solus ambigeret, nisi ut mundus crederet, quod ambigens discipulus explorasset, ut dum unius manibus se pateretur tangi, ab uniuersitate fidelium quid esset possit agnosci? Non ergo ad improbandum discipulum interposita  est dubitatio, sed quesita posteritatis instructio. Anne aliud exspectat quod se idem Dominus  Cleophe cum alio discipulo, cum ad Emmaum tendentes de se loquerentur inseruit? Et quanquam de resurrectione Domini per mulieres que prime ad monumentum conuenerant, agnouissent, tamen ut per eorum dubitationem daret credentibus futuris  seculis firmitatem, incipiens a Moyse, et omnibus prophetis, quod oportuisset pati Christum, et ita intrare in gloriam suam, interpretatus ostendit et per passionem humanam naturam, et diuinam in eo esse per gloriam. Multiplicibus hec sanctarum Scripturarum insinuantur exemplis, nec apud religiosam conscientiam tuam, uenerabilis imperator, tanquam ignota dicuntur; fides enim ipsa, que a te constanter asseritur, tibi reddit hoc muneris, ut sensibus tuis et affectum sui inserat, et scientiam, per quam diligentius asseratur, infundat. Et tamen interest dispensationis mihi credite, ut ego quoque uel apud scientes nota non taceam, ut succedente sibi per uices temporum catholicorum predicatione, sensim quod indeficienter asseritur, sine fine credatur. Latius hec, que ad deitatem humanitatemque Domini nostri Iesu Christi pertinent, et in eo unitas duas sine confusione naturas, potui secundum ueterum definita disserere, si esset aduersum eos qui iis dissentiunt, disputandum, sed cum in manibus omnium sint et synodica  constituta, et beati pape Leonis dogmata, perstrinxisse potius pauca, quam euoluere credidi conuenientius uniuersa. Nunc uero agnoscere satis est et cauere, ita proprietatem, et essentiam cogitandam, ut sciatur quid persone, quid nos oporteat deferre substantie. Que qui indecenter ignorant, aut callida impietate dissimulant, dum omittunt quid sit proprium Filii in Trinitate, tendunt insidias unitati. Sed si que predicta sunt ualidis teneantur fixa radicibus, nec a paterna traditione receditur, et constanter questionibus obuiatur. Data uIII calend. April. ualerio uictorio cons. 



Hormisda presbyteris, diaconibus et archimandritis secunda Syrie.

Iu. Lectis litteris dilectionis uestre, quibus inimicorum Dei patefacta uesania est, et infidelium pertinax furor dolenter expositus, qui dum rediuiuo spiritu oderunt Deum, membra illius impie persequuntur;  quantum ad constantie uestre agnitionem benedixi Deum, fidem militum suorum inter aduersa seruantem, sed rursum Ecclesiarum concussionem, et seruorum Dei molestias, laboresque considerans propheta. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .





DECRETA GREGORII PAPAE IUNIORIS.


 In nomine Domini Dei et Saluatoris nostri Iesu Christi, imperante domino nostro, piissimo Augusto Leone, a Deo coronato, Magno imperatore, Anno sexto P. C. eius anno sexto, sed et Constantino, nouo imp. eius filio, anno secundo, mense Aprili, indictione quarta.

Presidente sanctissimo ac ter beatissimo Gregorio apostolico papa, in basilica beati Petri apostolorum  principis, ante confessionem consedentibus etiam sanctissimis episcopis,

    Agnello Ferentinati,
    uitale Alatrino,
    Martiano Gabiis,
    Tiberio Sylua candida,
    Georgio Nepe,
    Andrea Albanensi,
    Tribunatio Falaris,
    Ioanne Blerano,
    Sergio Prenestino,
    Synderedo archiepiscopo Spanie,
    Sedulio episcopo Britannie,
    Fergusto episcopo Scotie,
    Maiorino Polimartii,
     Ioanne Beliternensi,
    Opportuno Maturanensi,
    Georgio Portuensi,
    Gregorio Anagnias,
    Ioanne Signias,
    Agnello Sutrino,
    Anastasio Tiburtino,
    Uuiliarit Narniensi,
    Petro Amerino,




Et uenerabilibus presbyteris,

    Sisinnio,
    Ioanne,
     Marino,
    Epiphanio,
    Sisinnio,
    Georgio,
    Gregorio,
     Ioanne,
    Ioanne,
    Eustratio,
    Constantino,
    Marino,
    Ioanne,
    Thalassio,
    Ioanne,




Astantibus quoque diaconibus,

    Petro archidiacono,
    Gregorio Meoseu,
    Benedicto diaconibus, uel cuncto clero,


Gregorius sanctissimus ac beatissimus papa dixit: Cum simus dominice plebis superna miseratione rectores, studiosius nos conuenit Dei presidio pro eorum sepe cogitare salute, ne de creditis frustratis  animabus, insidiis antiqui hostis ante omnium pastorem, nisi succedat preueniendo de offensis correctio, destrictam cogamur soluere rationem. Dumque perpendo, uel ad animum reduco, quanta circumspectione nos oporteat in uigilando  contra sui cuiusque sceleris nequitiam obuiare, et siquando insilierit ad perturbandas fidelium mentes adiutorio superno ictui eius resistere, ualde concutior, atque nimis tabesco, ne serpentina calliditate  leuiores quoque decipiat; Deo uere fauente, sollicitudine nimia anime equiori mente diuino iuuamine freti pro salute omnium studere debemus, ut inconfuso uultu, non de fraude cuiusquam perculsi assistere eterno iudici mereamur, et uocem audire inquientem: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui . Hinc namque est, quod ingemiscens dico, qui populi Christiani aliquos per prouinciam Italiam hanc commorantes audio tenere contra catholicam fidem, et Patrum statuta, ita ut Deo sacratas feminas ducere presumant mulieres, et propinquas in coniugio socient, quod opportunum est spiritali amputari mucrone, atque si uestre placet sanctitati, radicitus euelli: ne seges boni agricole zizaniorum mista  horrentibus fructibus sordescat .

Sanctissimi episcopi, seu uenerabiles presbyteri responderunt:

uere cognoscimus gratia sancti Spiritus cor apostolatus uestri succensum, ut tante miserie squalores a fidelium mentibus detergantur, et quasi uulnus corpori infixum aditu talis miserie obserato salutari antidoto curetur, sicut bene preuisum est interdictione anathematis, ne denuo quispiam hoc Romanus, Longobardus, uel cuiuscunque sit gentis, sacrique baptismatis unda lotus, attentet, ut non tanti piaculi mole oppressus precipiti incidat, aut uoragine mergatur iniquitatis, uitari debeat, atque radicitus euellatur.

Post hanc omnium consonam responsionem Gregorius apostolicus papa ante corpus memoratum uenerabilis Christi apostolorum principis, inferendo sententiam dixit:

I. Si quis presbyteram duxerit in coniugio, anathema sit; et responderunt omnes tertio, anathema  sit.

II. Si quis diaconam duxerit in coniugio, anathema sit; et responderunt omnes tertio, anathema sit.

III. Si quis monacham, quam Dei ancillam appellant, in coniugio duxerit, anathema sit; et responderunt omnes tertio, anathema sit.

Iu. Si quis commatrem spiritalem duxerit in coniugio, anathema sit; et responderunt omnes tertio, anathema sit.

u. Si quis fratris uxorem duxerit in coniugio, anathema sit; et responderunt omnes tertio, anathema sit.

uI. Si quis neptem duxerit in coniugio, anathema sit; et responderunt omnes tertio, anathema sit.

uII. Si quis nouercam, aut nurum suam duxerit in coniugio, anathema sit; et responderunt omnes tertio, anathema sit.

uIII. Si quis consobrinam suam duxerit in coniugio, anathema sit; et responderunt omnes tertio,  anathema sit.

IX. Si quis de propria cognatione, uel quam cognatus habuit, duxerit in uxorem, anathema sit; et responderunt omnes tertio, anathema sit.

X. Si quis uiduam furatus fuerit in uxorem, uel consentientibus ei, anathema sit; et responderunt omnes tertio, anathema sit.

XI. Si quis uirginem, nisi desponsauerit, furatus fuerit in uxorem, uel consentientibus ei, anathema sit; et responderunt omnes tertio, anathema sit.

XII. Si quis ariolis, aruspicibus, uel incantatoribus obseruauerit, aut phylacterio usus fuerit, anathema sit; et responderunt omnes tertio, anathema sit.

XIII. Si quis in quoquam partem, uel precepta ante emissa apostolice Ecclesie de oliuetis, et locis diuersis temerauerit, et non in omnibus obseruauerit, anathema sit; et responderunt omnes tertio, anathema sit.

XIu. Hadriano filio Exhilarati, qui post prestito  sacramento in apostolica confessione Epiphaniam diaconam illicito ausu in uxorem habet, anathema sit; et responderunt omnes tertio, anathema sit.

Xu. Epiphania diacona, que post prestito sacramento cum Hadriano Exhilarati filio fuga lapsa est in uxorem, anathema sit; et responderunt omnes tertio, anathema sit.

XuI. Si quis eis in tam crudeli assensum prebuerit, anathema sit; et responderunt omnes tertio, anathema sit.

XuII. Si quis ex clericis laxauerit comam, anathema sit; et responderunt omnes tertio, anathema sit.

Gregorius episcopus sancte catholice atque apostolice Romane Ecclesie huic constituto, a nobis promulgato, subscripsi.

Agnellus, episcopus sancte Ecclesie Ferentinensis, huic constituto, a nobis promulgato, subscripsi.

Ioannes, humilis episcopus sancte Ecclesie Beliternensis, huic constituto, a nobis promulgato, subscripsi.

 Ego uitalis, episcop. S. Eccl. Alatrine, huic constituto, a nobis promulgato, subscripsi.

Opportunus, gratia Dei episcopus sancte Ecclesie Maturianensis, huic constituto, a nobis promulgato, subscripsi.

Martinianus, episcopus sancte Ecclesie Gabinatis, huic constituto, a nobis promulgato, subscripsi.

Georgius, episcopus sancte Ecclesie Portuensis, huic constituto, a nobis promulgato, subscripsi.

Tiberius, episcopus sancte Ecclesie Sylue Candide, huic constituto, a nobis promulgato, subscripsi.

Ego Gregorius, episcopus sancte Ecclesie Anagnine, huic constituto, a nobis promulgato, subscripsi.

Georgius, episcopus sancte Ecclesie Nepisine, huic constituto, a nobis promulgato, subscripsi.

Ioannes, indignus episcopus sancte Ecclesie Signine, huic constituto, a nobis promulgato, subscripsi.

Andreas, episcopus sancte Ecclesie Albanensis,  huic constituto, a nobis promulgato, subscripsi.

Agnellus, peccator episcopus S. Ecclesie Sutrine, huic constituto, a nobis promulgato, subscripsi.

Tribunatius, indignus episcopus sancte Ecclesie Falaritane, huic constituto, a nobis promulgato, subscripsi.

Anastasius, episcopus S. Ecclesie Tiburtine, huic constituto, a nobis promulgato, subscripsi.

Ioannes, episcopus sancte Ecclesie Blerane, huic constituto, a nobis promulgato subscripsi.

uuillari, episcopus sancte Ecclesie Narniensis, huic constituto, a nobis promulgato, subscripsi.

Sergius, gratia Dei episcopus sancte Ecclesie Prenestine, huic constituto, a nobis promulgato, subscripsi.

Petrus, humilis episcopus sancte Ecclesie Amerine, huic constituto, a nobis promulgato, subscripsi.

Maiorinus, episcopus S. Ecclesie Polimartii, huic constituto, a nobis promulgato, subscripsi.

 Synderedus, episcopus ex Spania, huic constituto, a nobis promulgato, subscripsi.

Sedulius, episcopus de genere Scotorum, huic constituto, a nobis promulgato, subscripsi.

Fergustus, episcopus Pictus, huic constituto, a nobis promulgato, subscripsi.


Item subscriptio presbyterorum.

Sisinnius, humilis presbyter sancte Romane Ecclesie, tituli Sancti Laurentii, qui appellatur Lucine, huic constituto, a nobis promulgato, subscripsi.

Ioannes, presbyter sancte Rom. Ecclesie, tituli Sancte Cecilie, huic constituto, a nobis promulgato, subscripsi.

Sisinnius, presbyter sancte Rom. Ecclesie, tituli Sancti Xisti, huic constituto, a nobis promulgato, subscripsi.

Ioannes, presbyter, tituli Sancti Marcelli huic constituto a nobis promulgato, subscripsi.

 Ioannes, humilis presbyter S. Rom. Eccl. tituli Sancte Susanne, huic constituto, a nobis promulgato, subscripsi.

Eustratius, humilis presbyter S. Rom. Eccl. tituli Sancte Anastasie, huic constituto, a nobis promulgato, subscripsi.

Georgius, immeritus presbyter sancte Romane Ecclesie tituli SS. Ioannis et Pauli, huic constituto, a nobis promulgato, subscripsi.

Thalassius, humilis presbyter sancte Rom. Eccl., tituli Sancte Dei Genitricis, qui appellatur Calisti trans Tiberim, huic constituto, a nobis promulgato, subscripsi.

Marinus, humilis presbyter S. Rom. Eccl., tituli Sancte Sabine, huic constituto, a nobis promulgato, subscripsi.

Constantinus, presbyter sancte Rom. Eccl., tituli Sancti Cyriaci, huic constituto, a nobis promulgato, subscripsi.

Gregorius, humilis presbyter sancte Rom. Ecclesie, tituli Sancti Clementis, huic constituto, a nobis  promulgato, subscripsi.

Epiphanius, humilis presbyter sancte Rom. Eccl.,  tituli Sancti Laurentii, qua Damasi, huic constituto, a nobis promulgato, subscripsi.

Marinus, indignus presbyter S. Rom. Eccl., tituli Apostolorum, huic constituto, a nobis promulgato, subscripsi.

Ioannes, humilis presbyter S. Rom. Eccl., tituli Sancte Prisce, huic constituto, a nobis promulgato, subscripsi.

Petrus, indignus archidiaconus sancte sedis apostolice, huic constituto, a nobis promulgato, subscripsi.

Gregorius, indignus, et humilis diaconus sancte sedis apostolice, huic constituto, a nobis promulgato, subscripsi.

Muschus, humilis diaconus sancte sedis apostolice, huic constituto, a nobis promulgato, subscripsi.

Benedictus, indignus diaconus sancte sedis apostolice, huic constituto, a nobis promulgato, subscripsi.

Die non. April. imp. domno piissimo Augusto Leone,  a Deo coronato magno imp., anno sexto PC. eius anno sexto; sed et Constantino nouo imp. eius filio, anno secundo, indictione quarta .



DIONYSII EXIGUI OPERUM PARS SECUNDA. OPUSCULA ASCETICA ET PARAENETICA.



[DE CREATIONE HOMINIS.]





EPISTOLA AD EUGIPIUM PRESBYTERUM, In uersionem ab se factam libri Gregorii Nysseni, De Conditione seu opificio hominis.

 Domino sanctissimo et a me plurimum uenerando sacro Eugipio presbytero Dionysius Exiguus.

Sancto uenerationis tue studio pro meis uiribus obsecutus, beati Gregorii Nysseni episcopi librum De Conditione hominis e Greca locutione conuerti, triginta et uno ab eodem capitibus explicatum: in quo opere quantum sim difficultatis expertus, ex ipsa lectione probabitur. In plurimis enim iuxta philosophorum sententias immoratus, opulentiam tantam sue eruditionis expressit, ut pene nichil omiserit eorum que ab illis doctis et otiosis ingeniis in hac parte per inextricabiles digesta sunt questiones. Quorum etiam nonnullas ineptias ita destruxit, ut illud propemodum nobis insinuaret Apostoli quo fideles instruit dicens: uidete ne quis uos decipiat per philosophiam et inanem fallaciam, secundum traditionem  hominum, secundum elementa mundi, et non secundum Christum . Nam sicuti quedam recta que Deus illis reuelauit, sapienter approbat, ita praua eorum uel ipse dirigit, uel quatenus ab aliis uitentur, ostendit; exceptis uidelicet paucis in quibus dum ualde persequitur uitia, protulit  etiam ipse uitiosa.

Igitur eloquentiam tanti doctoris emulatus, enisus sum quidem disertitudinem eius sequi, licet assequi nimis impari facultate nequiuerim. Fidem tamen sententiarum eius pro mea mediocritate seruaui, sciens ueritate nichil esse prestantius. Et quia sunt, ut dixi,  aliqua que possunt merito reprehendi, nullus lector in his meum putet obligatum esse consensum; quia officio translatoris explicui, non censoris iudicio comprobaui.

Quapropter humili deuotionis obsequio precor, ut sanctitas tua promissionis mee solutionem gratissima mente percipiat, et in quibuscunque minus eleganter uideor elocutus, ueniam clementer accommodet; quia necessitate temporis a doctissimorum uirorum collatione distractus, non quo debui librum splendore digessi, qui ut plurimis probatur abundare uirtutibus, ita quibusdam, ut sepe retuli, maculis uidetur aspersus. Oret ergo pro me tua dignatio, ut tantis pressus angustiis, saltem spiritalium studiorum latitudine gaudeam: nec adeo presentibus unquam  meroribus liceat, ut nos a proposito future delectationis abducant. Maximum namque solatium in hac miseria capimus, si de uentura gloria continuata meditatione tractemus. Quamuis enim quis amore celestium egre ferat huius peregrinationis incommoda, et cum propheta dolenter exclamet: Heu me, quod incolatus meus prolongatus est, habitaui cum habitantibus Cedar, multum incola fuit anima mea ; et cum beato Apostolo confidenter asserat: Cupio dissolui et esse cum Christo , tamen a patria non procul exsulare creditur, si semper patriam desiderio consequatur.





SANCTI GREGORII EPISCOPI AD FRATREM SUUM PETRUM PRESBYTERUM, DE IMAGINE, ID EST DE HOMINIS CONDITIONE, QUAE A FRATRE EORUM SANCTO BASILIO EPISCOPO IN HEXAEMERON SUNT OMISSA.

 Si pecuniarum pretiis eos oporteret honorare qui uirtutibus eminent, paruus utique, sicut Salomon ait , totus mundus diuitiarum uideretur, qui tuis possit adequari uirtutibus. Sed quia multo gratia melior quam diuitiarum opulentia que tue uenerationi debetur, existit, exigit autem et sanctum Pascha caritatis munificentiam consuetam; offerimus excellenti prudentie tue munus, o homo Dei, paruum quidem, quanquam dignum uideatur tibi deferri, sed nostris impar uiribus non habetur. Hoc autem munus sermo est, ueluti uestimentum pauperrimum, ex inopi nostra intelligentia non sine labore contextum: sermonis uero materia forsitan audacior plurimis esse uidebitur, uerumtamen haud absurda uel indecens estimatur. Solus  quidem digne creaturam Dei considerauit, qui secundum Deum creatus est. Et uere ad imaginem Dei conditus formatusque Basilius, communis pater noster atque preceptor, qui sublimissimum creature totius ornatum multis intelligibilem sua contemplatione perfecit, et in uera Dei sapientia formatum mundum his qui per eius prudentiam huic aptantur inspectioni, notissimum esse constituit. Nos autem quamuis admirari de eo, ut dignum est, minime ualeamus; tamen ea que desunt his que ab hoc magistro perspecta sunt, adiicienda credidimus, nullatenus occasione presenti laboris eius attenuantes industriam ; sed ne ea que uidetur magistro deesse gloria, discipulis imputetur. Nam cum Hexemero  eius de conditione hominis expositio desit, si nullus auditorum illius aliquod afferret studium, quo minus id quod desiderabatur impleret, aduersus magnam gloriam eius uituperationi forsitan prestaretur occasio, ueluti qui neglexerit ad habitum quemdam perspicacis intelligentie suorum discipulorum mentes imbuere. Nunc ergo iuxta uires nostras id, quod minus deest, exponere aggressi, si quid tale reperitur in nostris quod eius doctrine non sit indignum,  id ad magistrum iure referatur; si uero magnificentiam contemplationis eius nostra non assequatur oratio; ille quidem preter accusationem manebit, qua putatur effectum dexterioris euentus noluisse suis insinuare discipulis, notam causationis effugiens. Nos autem apud eos qui uituperationibus student, consequenter erimus obnoxii, ueluti qui paruitate cordis nostri tanti magistri sapientiam capere nequeamus. Est autem non parua ad contemplationem proposita nobis intentio, nec alicui eorum miraculorum, que in mundo sunt, postponenda; fortassis autem et preferenda est omnibus, que notitie nostre subiecta sunt. Nihil enim eorum que uidentur, simile est Deo, sicut est humana conditio: ita ut a benignis auditoribus de his que dicturi sumus uenia  nobis in presenti petenda sit, si sermo noster inferior quam rei dignitas exsposcit appareat. Oportere autem existimo nichil eorum que circa hominem prius effecta creduntur, et que complenda sperantur in posterum, queque nunc in presenti cernuntur, indiscussum prorsus omittere, ne minor promissione nostra hec expositio forsitan arguatur, si homine in contemplatione proposito pretermittatur aliquid eorum que ad causam pertinere monstrantur. Sed et que uidentur erga eum accidisse contraria, et cur non illa que ab initio facta sunt, in eius natura reperiantur, per quamdam consecutionem necessariam, que tam Scripturarum auctoritate quam rationis excogitatione collecta est, decentius explicantur: ita ut sibi consonet uniuersa materia, cum  ordo ac series que putatur aduersa, ad unum terminum eumdemque conueniat, sic diuina ope atque uirtute spem contra spem et facultatem nobis ex difficultate prestante. Manifestationis autem gratia optimum fore credidi presentem sermonem tibi capitulis explicare, quo possis in breui totius operis effectum per singula ceptorum nostrorum argumenta cognoscere.





D. GREGORII NYSSENI DE CREATIONE HOMINIS LIBER, SUPPLEMENTUM HEXAMERON BASILII MAGNI FRATRIS, INTERPRETE DIONYSIO ROMANO EXIGUO.



CAPUT PRIMUM.  Particularis quedam ratiocinatio de mundo, naturalisque disputatio et clarior expositio de his que prius in hominis formatione pacta monstrantur.

Hic liber, ait Scriptura, generationis celi et terre  quando perfecta sunt omnia que uidentur, et ad proprium situm singula discreta cesserunt, quando uolubile hoc corpus celi cuncta constituit, medium uero locum totius creature grauia corpora et deorsum uergentia sortita sunt, terra scilicet atque aqua  sese mutuo continentia. uinculum autem quoddam atque firmamentum eorum que facta sunt diuina eternaque potentia est, exstantium naturis inserta, que geminis effectibus uniuersa moderatur. In statu namque et motu non solum ex non stantibus generationem, sed permansionem subsistentibus, machinata est circa grauissimam et incommutabilem nature immobilitatem, ueluti quemdam axem stabilem atque firmissimum, uelocissimam celi circulationem ad instar rote iugiter peruehens, et indissolubilem substantiam per alterutrum utrisque conseruans. Nam et uolubilis materia per celerrimum motum soliditatem terre circumacta constringit, et terre stabilitas per immobilem firmitatem, uolubilium circuitu incessanter extenditur: equa uero iuxta  unumquodque eorum quorum operatio distat, magnitudo compacta est, id est, tam eius que stabilis nature est, quam illius que incessabili rotatione raptatur, nam neque terra potest a propria soliditate transferri, neque celum unquam uelocissima motus sui circuitione laxari. Hec autem et prima secundum Conditoris sapientiam ueluti quoddam principium totius machine probantur esse constructa, declarante magnifico illo Moyse per hoc quod in principio celum et terram a Deo facta commemorat, et quod ex motu et statione que uidentur in hac creatura, iuxta diuinum consilium in generatione cuncta producta sunt. Cum ergo celum et terra mensuris equis iuxta contrariam efficaciam ab inuicem disparata sint, ea creatura que in medio contrariorum  est, ex parte quadam coherentium sibi participans, summitates diuisas propria mediatione connectit. Ita ut manifeste sint contrariorum ad alterutrum hac interpositione coniunctionis. Nam mobilis semper et subtilissimi ignis substantiam imitatur aliquatenus er, tam leuitate nature quam motus opportunitate: non tamen huiusmodi est, ut a solidissimorum cognatione uideatur alienus, neque semper immobilis permanens, neque iugiter effluens atque deficiens: sed utriusque proprietate ueluti quibusdam contrariorum effectibus confinis efficitur, immiscens simul et diuidens in seipso que natura discreta sunt, secundum hanc rationem a liquida quoque substantia gemina caritate subnixa utrisque contrarietatibus coaptatur; quod enim grauis et in deorsum procliuis est, multa ad terrenam naturam  cognatione federatur: quod uero fluxe et decurrentis efficacie est, non omni modo nature mobilis expers esse cognoscitur: quedam namque per hoc ipsum fit oppositorum mixtura atque concursio, dum et grauitas in motu transeat, nec motus item grauitate tardetur, sed ad sese conueniant, que iuxta summitates naturaliter sunt diuisa, dum sibi mutuo quadam mediatione copulantur, imo potius diligentissimam rationem nec ipsa contrariorum substantia sine permixtione alterius proprietatis existat. Item, quantum reor, uniuersa que in mundo cernuntur, mutua sibi societate consentiunt, et in unum omnis creatura conspirare cognoscitur, dum in oppositorum proprietatibus inuenitur. Nam cum motus non solum  iuxta localem translationem, uerum et iuxta uertibilem modum atque mutabilem fiat: itemque natura stabilis motum qui fit per commutationem, nulla ratione recipiat: sapientia Dei proprietates uniuscuiusque permutans, immobilem quidem naturam conuertibilem fecit, mobilem uero inconuertibilem: prouidentia quadam hec ita dispensans, ne quod diuine nature est singulare uel proprium  in aliqua creatura conspecta Deum estimare faceret creaturam. Non enim poterit anima uideri opinionem habere Diuinitatis, quod mobile uel mutabile fuerit. Idcirco, terra quidem stabilis, sed mutabilis est; celum uero econtrario cum non sit mutabile, simul nec stabile est: ut stabili quidem substantie mutabilitatem, incommutabili  uero mobilitatem diuina uirtus adnectens, et alterutrum per utriusque contrarietatem suis proprietatibus copulans, a Diuinitatis opinione remoueret, quod neutrum horum  diuine nature putabitur, id quod mutabile et instabile comprobabitur. Uniuersa igitur ad suum finem congruenter aptata sunt. Perfecta sunt enim, sicut Moyses ait, celum et terra et que inter hec media sunt, omnia mira pulchritudine, singula queque competenter ornata: celum quidem stellarum luminibus micans; mare uero atque er animantibus tam natabilibus quam uolatilibus mire tripudians; terra uero multimodis herbarum naturis, uirgultorum diuersitatibus quodam modo gestiens, que conseruantem cuncta diuino nutu uegetata progenuit; et repleta  quidem erat speciebus uniuersis simul cum floribus fructus quoque producens, plena et parata his que in eis solita sunt oriri: cuncta quoque dorsa montium atque cacumina et quidquid conuexum atque supinum, uel in conuallibus planum atque substratum herbarum noua specie et uaria arborum pulchritudine coronabantur, modo quidem de terris eminentia; sed ad perfectionis sue concurrentia mox decorem letabantur, uniuersa iuxta modum suum precepto uiuificata diuino. Iumenta quidem gregatim iuxta proprium genus in silua discurrentia morabantur; auium uero modulatis cantibus omnium siluarum consona resonabant. Maris etiam facies  maxima tunc erat placiditate et tranquillitate suis congregationibus profundissimis constituta.  Iuxta quam stationes et portus diuina uoluntate ueluti quidam sinus effecti per littora terris maria copulabant, quietissimi etiam motus undarum uibrabantur ueluti prata uirentia, tenuissimis atque innoxiis flatibus summitatis superficiem congrua subtilitate crispantes, et uniuersus orbis secundum creationem suam terra marique paratus astabat. Sed qui his uteretur interim non erat.



CAPUT II. Cur nouissimus post creaturam factus sit homo.

Nondum namque magna hec et pretiosa res homo mundi dominus aderat, nec enim decuerat prius existere principem quam illa quorum gereret principatum. Sed ubi cuncta ei subiicienda parata sunt,  iam consequens erat apparere rectorem. Quia igitur ueluti quoddam regni domicilium futuro regi Creator uniuersitatis effecerat, id autem erat terra, insule, maria, et super hec celum in modum camere curuatum; diuitias uero reposuerat regni multiplices; diuitias autem dico totam creaturam quidquid est in herbis et plantis et arboribus, quidquid in spiritalibus et sensilibus et animatis, quod nisi metalla quoque his conuenit adnumerari diuitiis que propter colorum pulchritudinem pretiosa humanis oculis uisa sunt, ut auri et argenti et lapidum eorum quos homines amant, horum omnium copiam uelut quibusdam regalibus thesauris terre finibus occulens, in hunc mundum hominem protinus introduxit, ut quorumdam miraculorum spectator existeret, quorumdam  uero dominatum principaliter obtineret; quatenus per ea quibus uteretur intelligeret largitorem, per ea uero que pulchra et magnilica contemplatur, ineffabilem sui factoris posset inuestigare potentiam. Propterea nouissimus in hunc mundum post creaturam introductus est homo: non ut uilissimus in extrema parte proiectus, sed quem decebat genitum mox esse rectorem. Nam sicut quidam optimus inuitator non prius in domum pransorem quam preparet epulas introducit, sed omnem apparatum instruens, domumque congruenter exornans, discubitum quoque et mensam et cetera; tunc ad preparatas iam delicias conuocatum inuitat: iuxta hunc modum diues et copiosus nostre conditor educatorque substantie, bonis omnibus replens habitaculum  mundi huius et magnas has epulas uariasque disponens, sic introduxit hominem, dans ei opus eximium custodire mandatum, quo non appetitu rerum non exstantium, sed presentium possessione gauderet. Idcirco etiam duplicis compositionis ei causas intexuit, terreno spirituale commiscens, ut per utriusque cognationem utraque proprietate potiretur, Deo quidem spiritualiter fruens, terrena uero bona corporali usu percipiens.



CAPUT III. Quod pretiosior omni creatura que uidetur, existat humana conditio.

Dignum uero est ut nec ista res incontemplata pretereat, quod tanti huius orbis exstructio et partium eius quibus in elementis continetur uniuersitas,  a diuina potentia perficiatur extemplo pariter cum iussione subsistens, hominis autem formationem artificis precedebat tanti consilium, et descriptione uerbi quod futurum est ante signatur, qualemque esse oporteat, et cuius prime forme similitudinem referat, ob quam causam fiat, quidue finitus efficiat, et quorum dominatum gerat, omnia prius actione perspecta sunt, ut ante generationem suam homo antiquiorem quodammodo sortitus sit dignitatem, priusquam subsisteret uniuersorum possidens principatum. Dixit enim Deus: Faciamus hominem ad imaginem et similitudinem nostram, et dominetur piscibus maris, et bestiis terre et uolatilibus celi, et pecoribus uniuerse terre. O quale miraculum! sol fit, et nullum precedit consilium; celum quoque, cui nichil  in creaturis uisibilibus simile reperitur, uerbo solo perficitur, et opus tam mirabile nec unde fiat nec qualiter, intimatur: sic et singula queque creaturarum, ether, stelle et er qui medium locum continet, mare, terra, animalia et nascentia omnia, uerbo tantummodo producuntur ut sint; ad hominis autem solius conditionem cum consilio quodammodo Conditor uniuersitatis accedit, et materiam que constructioni eius sit necessaria preparat, et ad formam primeue ac principalis pulchritudinis eius coaptat similitudinem, et intentionem, cuius rei gratia fiat, insinuat, congruam illi naturam effectibus suis instituens, que ad propositum aptissima esse probatur.



CAPUT Iu.  Quare per omnia imperiosam quamdam potestatem ipsa constructio humana significet.

Sicut enim in hac uita ad quoslibet usus ab artificibus instrumenta competenter aptantur, ita ueluti res quedam ad opus imperii congruens ab optimo artifice natura nostra construitur, que siue iuxta anime prerogatiuam, seu iuxta corporis habitum talis existeret, que ad imperandum opportunior appareret: denique anima, id quod regale atque sublimissimum est, sue substantie et a priuata procul humilitate seiunctum clarius hinc declaratur, quod nullius subiiciatur imperio, habens arbitrii libertatem, suoque se nutu atque moderatione dispensans, cuius enim hoc nisi imperantis est proprium? Super hec etiam totius creature Dominus ad imaginem sui Creatoris effectus,  nichil aliud indicat, nisi quod mox in eo regia natura formata sit. Sicut enim iuxta humanam consuetudinem, qui principum imaginem fingunt, non solum impressionem forme eius imitantur, uerum etiam amictu purpureo describunt regiam dignitatem, et imago ipsa iam pro consuetudine dicitur imperator; sic et humana substantia, quoniam ad aliorum regimen condebatur propter similitudinem regis uniuersorum, uelut quedam imago animata componitur, prime uero forme et nomine et honore participans, non tegmine circumamicto purpura, nec sceptro uel diademate gloriam sue dignitatis insinuans: nec enim principalis forma in his esse conspicitur: sed pro purpureo uelamine, uestita uirtute est, que omnium ornamentorum regalium pretiosior approbatur; pro  sceptro uero beatitudine et immortalitate sustollitur, et regali serto iustitie corona decoratur: ita ut per hec omnia monstretur ad dignitatem regiam genitam pulchritudinem in se primeue forme diligenter exprimere.



CAPUT u. Quod homo similitudo probetur imperii.

Diuinam uero pulchritudinem non habitu quodam ac specie, uel alicuius claritate coloris ornatam, sed ineffabili felicitatis honore prouehi constat. Sicut enim formas hominum per colores quosdam pictores in tabulis transferunt, tincturas proprias congruasque miscentes, ita ut primeue forme decor in similitudinem diligentissima mutatione transmigret: sic intelligo nostre substantie formatorem, uelut quibusdam  uirtutum coloribus, miram pulchritudinem sue imagini contulisse, in nobis exprimentem proprium principatum. Sunt autem multiplices et multiformes colores huius imaginis, quibus uere forme similitudo depingitur, non cerussa et purpurisso, nec horum mixta cum altero qualitas, nec alicuius nigredinis superductio cilia oculosque sublinit, et per aliquod temperamentum depressa et concaua assimilatur character uel quecunque similia pictorum manus artificis composuere solertia; sed pro istis adest puritas, impassibilitas, beatitudo, malique totius auersio, et quecunque generis istius existunt, per que in hominibus imprimitur similitudo diuina. Talibus floribus mirabilis Conditor imaginem propriam, id est naturam nostre conditionis ornauit. Si uero discutias et alia per que  diuinum decus elucet, hec etiam in imagine ad illius similitudinem salua profecto reperies, mens etenim et uerbum est summa Diuinitas. In principio namque erat uerbum, et qui, secundum Paulum, proficiunt, mentem Christi, qui in eis loquitur, se habere profitentur. Non ergo procul hec a natura humana conspicias: in te namque et uerbum et intelligentia est, que imitantur uerbum mentemque diuinam. Item caritas, fonsque caritatis; hoc enim, ait magnus ille Ioannes, quoniam caritas ex Deo est. Hanc autem nobis ueluti personam Christus formator nostre substantie conferens, ait: In hoc cognoscent omnes quoniam mei estis discipuli, si dilectionem habueritis ad inuicem. Quod si dilectio nobis ista defuerit, totius imaginis species figuraque soluetur. Cuncta etiam  conspicit exauditque Diuinitas et omnia perscrutatur. Habes et tu per oculos et aures huius rei efficaciam uitalem et scrutatricem eorum que sunt intelligentiam te possidere cognoscis.



CAPUT uI. Inquisitio, quam consignationem mens habeat ad naturam, in quo etiam obiter Eunomianorum dogma refellitur.

Nec me quisquam suspicetur ad similitudinem operationis humane diuersis effectibus diuinam dicere potentiam cuncta complecti. Nec enim fas est in illa diuina simplicitate uariam multiplicemque uirtutem operationis aduertere, nec in nobis enim multe quedam sunt efficaces rerum causarumque potentie, licet ea que ad uitam pertineant multiplici  uideantur operatione contingere. Una namque uis quedam nobis mentis inserta est, que per singulos sensus excurrens, ea que sibi offeruntur amplectitur. Hec per oculos que uidenda sunt conspicit; hec per aures que dicuntur exaudit; hec in his que sunt uotiua letatur, et ab his que insuauia probantur, auertitur. Manibus etiam perficit quecunque uoluerit, retinens his et rursus abiiciens horumque instrumentorum effectibus utens ut expedire probauerit. Si ergo in homine, cui diuersa membrorum officia ab auctore formata sunt, una eademque res est, que per omnes sensus operatur, utens singulis congruenter ut causa poposcerit, nec operationum differentiis nature sue uim potentiamque commutat; quanto magis in Deo, quia sint effectus uirtutum uarii, nullus  debet multiplicem eius essentiam suspicari? Qui enim plantauit aurem, non audit? aut qui finxit oculum, non considerat? Sicut propheta testatur, per hec exempla operationes huiusmodi ueluti quasdam humane nature notissimas impressiones insinuans: Faciamus enim, ait Deus, hominem ad imaginem et similitudinem nostram. Sed ubi mihi nunc heresis Eunomianorum nefanda subsistet, quid aduersus hanc dicturi sunt uocem? Quomodo per hec uerba nouitatem sui defensuri sunt dogmatis? Putasne possibile esse, dicent, ut imago una dissimilium formarum similitudinem referat? Si enim iuxta illorum sententiam nature Patris impar est Filius, quomodo diuersarum naturarum unam Deus condidit imaginem? Qui enim dixit: Faciamus hominem ad imaginem  nostram, per pluralem significantiam sanctam nobis insinuans Trinitatem, nequaquam singulariter suam testaretur imaginem, si primeue forme sibi dissimiles exstitissent. Nec enim possibile est ut eorum qui sibi inuicem congruunt minime, una similitudo monstretur; sed si diuerse erant nature, profecto diuersas eorum et singulis congruentes imagines condidisset. Utrum quia una quidem imago, sed non una imaginis forma est, quis ita priuatur intelligentia ut ignorare queat, quod ea que uni probantur esse similia, et ad se inuicem similitudinem propriam sine dubitatione conseruent? Et forsitan propterea sermo diuinus hanc malitiam in conditione humane uite prospiciens, Eunomianorumque peruersitatem resecans, ait: Faciamus hominem ad imaginem et  similitudinem nostram.



CAPUT uII. Cur nudus homo naturalibus armis et uelaminibus approbetur.

Sed quid sibi uult et ipsius habitudinis rectitudo, quid autem non ad uitam congenerantur corpori uirtutis effectus, uerum nudus quidem naturalibus tegumentis inermis etiam et inops omniumque necessariarum rerum egentissimus homo in hanc producitur uitam, qui iuxta id quod cernitur miseratione potius quam felicitate dignus esse uideatur. Non enim armatur productione cornuum, non unguium uel dentium tuitione munitur, nec aliquo aculeo lethiferum uirus infunditur; quibus rebus pleraque ferarum atque serpentium in ultionem sui naturaliter  instruuntur; nec pilis corpus obtegitur, cum oporteret eum qui ad aliorum proponebatur imperium propriis armis naturali prouisione uallari, ne ad custodiam sui aliorum adminiculis indigeret. Nunc autem leo quidem et aper et tigris et pardus, uel si quid his simile est, sufficientem pro salute sua uirtutem naturaliter possidet; et tauro cornua sunt, et pernicitas lepori, ceruoque saltus et certus intuitus, et aliis animantibus magnitudo, et ceteris prominens oris officium, quod proboscidem uulgus appellat; uolatilibus etiam pennarum officium et apibus aculeum, cunctisque prorsus unum aliquod naturale presidium constat esse collatum. Solus autem homo pre omnibus creditur destitutus, et his qui currendi uelocitate preminent pigrior, illis autem qui corporis eminent  mole tenuior, his etiam qui naturalibus armis excellunt despectior esse cognoscitur. Et quomodo, dicet aliquis, uniuersorum dominus talis sortitus est principatum? Sed ad hec nichil arbitror esse difficile demonstrare, per id quod nature nostre deesse creditur, certa datur occasio, qua subditorum omnium dominium consequatur. Nam si huius esset homo potentie, ut equum uelocitate superaret, nec pes eius attereretur, sed ungularum inniteretur firmitate preualida, cornua quoque uel aculeos aliquos unquesque preferret ultores: primum quidem bestiis existeret similis, et occursione ipsa difficilis appareret, huiuscemodi corpori eius adminiculis naturaliter attributis: deinde sperneret in alios exercere dominatum quorum nullis prorsus adiutoriis indigeret.  Nunc autem in singulis que nobis mancipantur usus uite nostre dirimitur, ut necessarium in eis penitus principatum haberi uideamus; nam corporis nostri tarditas et ad motum celerem difficultas, equorum nobis adhibere prouidentiam fecit, quin etiam annuis lanarum reditibus ea que nature deerant supplementa prospiciens: ex aliis quoque causis que ad uitam necessaria deerant, comprobantur. Iumenta nobis ad onera grauia ferenda subiecta sunt, et quod ad instar animalium herbas depascere nequeamus, boues nobis ad usum mancipare curauimus, quorum labore uictum facilius comparemus. Quia uero morsu indigebamus et dentibus ad cohibendas tales bestias ultione, id quod nobis defuit canum natura suppleuit, qui etiam cum uelocitate congenita ueluti quidam  animatus gladius nostris est usibus attributus; pro cornibus etiam uel unguibus fortius ac penetrabilius ferrum ab hominibus inuentum est. Quod non semper nobis naturaliter inheret, sicut illa munimina irrationabilibus bestiis; sed in tempore belli conferens presidium gladius deinceps manet otiosus. Item eiusdem ferri usus pro crocodili squamis assumetur. Est autem quando et tergus ipsius bellue in prelio munimen impertit, alioquin  ad eius similitudinem ferrum ab artifice figuratur, quod necessitati deseruiens quem armauit in belli tempore, derelinquit in pace. Nec non et uolatilia nostris commodata sunt usibus, quorum etiam uelocitatem ratio excogitata non preterit; nam quedam ex eis mansuefacta uidentur cooperantibus, quedam  uero presentia sui, capiendi causa sunt aliis que nostris utilitatibus applicentur. Sed et pennata tela nobis ars exquisita perfecit, que per arcum tensa cursum uolucrem rebus humanis exhibuit. Quod autem pedum nostrorum uestigia ad conficiendum iter facilius atteruntur, necessaria subiectorum adminicula nobis indicunt ex quibus calceamenta congruenter aptentur.



CAPUT uIII. Cur hominis rectus sit habitus, et quam propter rationem manus date sunt, in quo quedam et de differentiis animarum disputatio nature inducitur.

Quod uero rectus est hominis habitus et ad celum sese sustollens sursumque respiciens, principalia hec dona esse certissimum est, approbantia regiam  potestatem. Denique quod solus ita formatus est, ceterorumque omnium prona sint corpora, et in deorsum procliuius inclinata, manifesta differentia honoris eius ostenditur: dum constet illa quidem huius esse subiecta potentie, hunc autem supereminentis existere dignitatis. Nam aliis quidem omnibus anteriora membra corporis pedes sunt, quia quod aceliue est, egebat profecto firmitatis adnisu. In hominis autem conditione hec membra manus effecta sunt, quia rectitudine habitus eius unus gressus uidebatur esse sufficiens, qui geminis pedibus standi constantiam cauta prouisione firmaret. Alias quoque ad usum rationis officia manus aptata sunt, et si quis rationali nature ministerium manuum proprium quid esse dixerit, minime delinquet. Non solum  enim ad hoc quod commune et promptum est intelligentie nostre respicio, quod scilicet uerba litteris manus administratione signamus, et quidem nec ista gratia rationalis impar est dignitatis, quod litteris loqui quoque possumus et modo quodam manibus disputamus in elementorum figuris nostrum reponentes eloquium. Sed ego ad alia prorsus intendens, studio quodam cooperationis obtemperare manus affirmo rationis imperio. uerum antequam hoc idem discutiamus, effusius rationem magis quam pretermisimus, inquiramus. Pene namque factorum nos ordo, et causa latuit cuius rei gratia precedant. Germinent terre uirentia, dehinc irrationabilia subsequantur animalia, et ita post horum conditionem loco tertio homo formetur. Fortassis enim per hec  non tantum ea que sunt manifesta sentimus, quod propter iumenta uel maxime Conditor uniuersitatis instituerit herbarum naturam, propter homines autem iumenta creauerit. Unde et ante greges pabula, ante hominem uero que humane uite possent adminicula prebere, produxerit. Sed mihi uidetur consequentia huius eloquii aliquod dogma de absconditis intimare. Sic enim Moses de statu anime diuino imperio philosophie reseruauit arcanum, de qua re quidem et eruditio extera sibimet imaginata est aliquid; sed non clare que erant uidenda perspexit. Per hec ergo, ut arbitror, ipsa ratio docet quod in tribus differentiis uitalis hec atque animalis potentia declaretur. Herbarum siquidem natura incrementis est tantum et nutrimentis accommoda, congruum  prebens his qui ex ea pauentur augmentum, que et germinabilis dicitur, eademque in uirgultis et arboribus substantia peruidetur. Est autem in his ipsis que germinantur uitalis quedam potentia, sensus animatione priuata. Preter hanc uero est et alia uite species, cui Creator et incrementa contulit, et dispensandam sensibus imperauit, quam in natura irrationabilium facile contuemur, que non solum ut herba crescens nutritur et nutrit, sed etiam sensibilem uim possidere cognoscitur. Perfecta uero tertia uita corporis in hominis essentia rationali constituta est, que et nutritur et nutrit et sentit, et rationis participans mente uegetatur. Debemus autem scire, quod talis quedam eorum que sunt ratio diuisionis existat, ut aliud intellectuale sit, aliud corporale. Sed  intellectualis essentie nunc omittatur in sua proprietate diuisio. Nec enim nobis est de hac re sermonis occasio. Corporalis autem substantie aliud est omnino sine uita, aliud uite participat: rursus uitalis corporalis alia sunt sensibilia, alia uero sensu carentia, ut sunt etiam capilli nostri et ungues. Item sensibilia in naturis rationabilium et irrationabilium diuiduntur. Propterea post exanimem materiam primum uelut crepidinem quamdam hanc germinalem substantiam legislator expressit: deinceps eorum generationem que sensibus tantummodo continentur, aperuit. Et quia secundum istam consequentiam ea que uitam in carne sortita sunt, sensibilia quidem sine intelligibilibus per se subsistere uidentur, rationalis autem substantia non potest in alio nisi  sensibili corpore contueri; idcirco post germina atque iumenta factus est homo, uia quadam consequenter ad perfectionem natura perficiens. Omnium namque specierum, id est, et crescentis germinis et sensualis animantis hoc rationale animal homo participat. Nutritur enim iuxta naturalem substantiam anime qualitas, incrementi uero uim sensuali subministratione sortitur, que iuxta quemdam modum suum inter intellectualem et materialem substantiam in medio collocata, quantum illius comparatione crassior, tantum eius prelatione uidetur esse sincerior. Deinde sensibilis rei quod est subtilissimum et lucidissimum intellectuali sociatum fit quedam nature permixtio conueniens, ita ut in tribus istis uideatur homo subsistere. Nam et Apostolum tale aliquid  cognoscimus intimare, ubi pro Thessalonicensibus orans ait: Ipse autem Deus pacis sanctificet uos per omnia, ut integer spiritus uester et anima et corpus sine querela in aduentum Domini nostri Iesu Christi seruetur: pro nutribili parte corpus, pro sensibili animam, pro intellectuali spiritum ponens. Similiter et scribam in Euangelio Dominus instruens omni mandato dilectionem Domini preponit, que ex toto corde et ex tota anima et ex toto intellectu perficitur. Nam et in presenti eamdem mihi sermo differentiam uidetur interpretationis offerre. Corpulentiorem quidem efficaciam cor appellans, animam uero mediam sedem tenere significans. Intellectum autem sublimiorem substantiam rationabilis insinuans perspicabilisque uirtutis. Unde et tres distantias  uoluntatum nouit Apostolus: carnalem, que circa uentrem et inferiores partes uoluptatibus tantum uitiosis obsequitur; animalem uero, que media inter uirtutem malitiamque uersatur, hanc quidem supergrediens, illius autem nequaquam particeps sinceritatis existens: et spiritalitatem Deo placite conuersationis assequitur. Sic enim scribens ad Corinthios exprobrat eis studium uoluptarie uite atque passibilis, dicens: Nonne carnales estis, et secundum hominem ambulatis, id est, perfectioribus doctrinis incapaces esse probamini. Et alibi comparationem quamdam medie huius ad illam celsiorem perfectioremque faciens, dicit: Animalis autem homo non percipit ea que sunt spiritus Dei. Stultitia enim est illi et non potest intelligere, quia spiritaliter examinatur;  spiritalis autem iudicat omnia; ipse autem a nemine iudicatur. Denique sicut carnali animalis supereminet, iuxta eamdem mensuram animalem quoque spiritalis excellit. Quod ergo nouissimum post omnia factum hominem Scriptura commemorat, nichil aliud quam de statu anime philosophari nos debere latenter informat, necessaria quedam rerum consequentia, id quidem perfectum in postremis insinuans. Natura namque rationalis cetera quoque continet et incrementa germinis, et sensus animantis, natura etiam sensibilis germinalem speciem sine dubitatione complectitur. Hec autem propter quod immaterialis est se sola complectitur. Consequenter igitur natura ueluti per quosdam gradus, uite dico proprietatum, ab inferioribus ad perfectiora conscendit.



CAPUT IX.  Quod aptissima hominis habitudo ad opus rationis constructa sit.

Quia igitur rationale animal homo, oportebat nisui rationis conueniens institui corporis instrumentum. Sicut enim uidemus musice peritissimos iuxta organi speciem studium modulaminis exercere, et neque tubicinare barbitum neruis, neque citharizare tubicines: iuxta hunc modum instrumentorum constructionem oportebat esse rationi consentientem: ita ut aptissime posset ad usum resonare sermonis, qui uocalium membrorum formaretur officiis. Ideo autem manus coaptate sunt corpori, et quamuis utilitates mille uite huius enumerare facillimum est,  quas hec opportuna et durabilia manuum instrumenta nauiter administrent, omnem artem omnemque operationem bello et pace competenter explentia: tamen pre aliis omnibus rationis causa manus corpori natura congruenter apposuit. Nam si homo sine manibus extitisset, profecto percipiendorum ciborum necessitate membra uultus eius ad instar quadrupedum formarentur, ita ut oblonga facies tenuaretur, simul et emineret in naribus, oris etiam labia callosa et grossiora essent atque firmissima; et ad carpendas herbas competenter aptata, nec non et lingua grandiori corpore durior esset et asperior, que cooperaretur dentibus, ad ea que mandenda perciperet liquidior existens, et iuxta utrumque latus effusior qualis est canum et ceterorum que uescuntur carnibus,  per aspera dentium interualla discurrens. Si ergo manus non adessent corpori, quomodo ei uox articulata figuraretur, cum talis oris eius formatio ad usum sermonis minime conueniret, ita ut necesse esset hominem uel balatus emittere, uel latratus, aut ut equus hinniret, aut uocem daret bubus asinisque consimilem, aut aliquem rugitum promeret bestialem. Nunc autem manus accommodate sunt corpori, ut os ad ministerium uerbi liberum permaneret; ergo proprium quiddam est nature rationali habere manus in corpore, ita ut per eas omnium Conditore facultatem concedente sermonis. Cum ergo diuinum quemdam gratie principatum imaginisue contulit Deus, et bonorum suorum munera rationali figmento contribuit, propterea reliqua quidem bona humane  nature pia liberalitate largitus est, mentem uero et intelligentiam, non est proprie dicere quia dedit, sed quia contulit proprium nature sue decus, imagini deferens. Ergo quia mens intelligibilis quedam et incorporea res est, incommunicabilem quodammodo possideret gratiam, nisi motus operationis sue aliquibus excogitationibus intimaret. Huius rei gratia hac indiguit constructione membrorum ut in modum plectri uocabilia instrumenta contingens, per qualitatem sonituum motum intepretaretur internum. Et quemadmodum si quis musica imbutus arte, propriam uocem aliqua passione non habeat, uolensque suam manifestam facere disciplinam, alienis uocibus emuletur, publicans artem lyra uel tibia: sic humana mens cum omnimodorum intellectuum probetur inuentrix,  nec possit nuda anima his que per sensus corporis audiant, impetus sue intelligentie declarare, quasi per modulationem quamdam hec artificiosius animata instrumenta contingens, eorum sonis intelligentie sue occulta manifestat. Mixtam uero uariamque hanc musicam instrumentis humanorum possumus considerare membrorum: que uelut lyra et tibia concentu quodam idipsum sibi inuicem resonant. Nam uas illud quod recepit spiritum, si quando pulsatur loquentis impetu, et in uocem formauerit eam partem que repercutitur internis accessibus, rotunditates ille que ad instar tibiarum facte sunt, imitantur profecto illam uocem, que profertur ex tibiis, quas in circuitu membranule prominentes exagitant. Superius uero paulatim concauum de inferioribus sonum  recipiens, et geminis fistulis ad nares usque pertingens, uocem erga colatorii loca disrumpit, maioresque sonitus efficit; maxillarum quoque et lingue fauciumque mira formatio, iuxta que mentum leni fluxu deductum per speciem rotunditatis acuitur. Hec autem omnia motum uidentur similare neruorum, que mens  plectri uice contingens, uarie atque multipliciter in suo tempore prout opus exegerit, modos nimia uelocitate componit: labiorum uero adapertio atque conclusio idipsum facit, quod digiti qui spiritum tibie iuxta consonantiam modulationis assumit, scitaque mens per hec instrumenta membrorum rationem modulatur in nobis, per quam etiam rationales probamur effecti, nequaquam, ut arbitror, habentes rationis gratiam. Sine hoc casu graue laboriosumque seruitium corporis  usibus tantummodo labiorum acquirere cogeremur. Nunc autem manus in se hoc officium transferentes os liberum ad sermonis ministerium reliquerunt.



CAPUT X. Quod per sensus mens operetur.

Duplex autem huius instrumenti consideretur effectus. Aliud enim eius operatur eloquium, aliud uero uacat ad suscipiendas intelligentias que extrinsecus ueniunt, nec alterum miscetur alteri, sed implet operationem quam natura constituit, nullam afferens uicino molestiam. Nam nec auditus loquitur, nec uox audit. Hec enim semper aliquid promit, auditus autem suscipiens iugiter non adimpletur. Sicut  Salomon quodam loco testatus est quod etiam mihi uidetur esse uel maxime pre omnibusque in nobis subadmiratione dignissimum, que sit latitudo illa capacitatis intrinsecus, in quam cuncta confluunt que funduntur auditu, qui sunt illi memoriales qui intreuntium sensuum monumenta conscribunt, quam ampla susceptoria intelligentiarum, que per aures reponuntur interius, et quomodo cum et multiplicia sint que supponantur alterutrum, confusio tamen et error iuxta propriam positionem eorum que inferuntur omnino non gignitur. Similiter etiam efficaciam uisus quis poterit estimare? Aeque enim per oculos mens ea que extra corpus sunt apprehendit, et in se similitudines apparentium pertrahit, figuras similium sibi ipsa describens. Et quemadmodum si  qua ciuitas multitudinis capax que diuersis aditibus ad se recipit confluentes, non tamen in unum ciuitatis locum uniuersi conueniunt: sed alii quidem ad forum, alii ad habitacula sua, alii ad ecclesias et plateas, iuxta suam quisque sententiam properant; talem quodammodo etiam mentis nostre considero ciuitatem interius constitutam, quam licet sensus nostri diuersis aditibus impleant, tamen singula intreuntium genera mens eadem diiudicans atque discernens, locis intelligentie congruis uniuersa disponit. Et sicut ciuitatis exemplum, uidemus unius gentis atque cognationis homines non per easdem portas ingredi, sed alios per alium aditum, ut sors se obtulerit, introire; nichilominus tamen intra muros effectos iterum simul esse, qui familiaritate mutua iungebantur:  ut econtrario fieri posse concedas, et qui sibi sunt extranei uel incogniti, uno sepius ciuitatis aditu utantur, sed non copulentur inuicem communionis introitu; possunt enim intrinsecus constituti habitaculis dirimi. Tale quid et in mentis nostre latitudine fieri posse conspicio. Frequenter enim ex diuersis sensibus scientia una nobis colligitur, que eamdem rem multiplici sensuum uarietate distribuit. Itemque huic contrarium est uidere, ex uno aliquo sensu, multa uariaque nichil sibi inuicem iuxta naturam concordantia consonantiaque perdiscere, ut pote proponatur  aliquid de morum proprietate perquiri, quid suaue sit sensibus, quidue gustantibus sit uitandum. Experientia quippe ipsa reperit amaritudinem fellis, mellisque gratissimam qualitatem. Cum  hec ergo certa sint, unam confert scientiam, res eadem intelligentie nostre multifarie conquisita, id est, per gustum, uisum, auditum, odoratum etiam frequenter et tactum. Nam mel quispiam uidens, et nomen eius audiens, et gustum percipiens, et odorem sentiens, et tactu comprobans, unam rem per omnes sensus agnoscit. Item uaria quoque et multiformia per unum quempiam ex sensibus complectimur et tenemus; nam et auditus multimodas excipit uoces, et oculorum uisus indiscretam atque multiplicem habet efficaciam ad contuendum ea que genere sunt diuersa. Similiter enim album contemplatur et nigrum et omnia que sibi sunt colorum contrarietate distantia, sicut odoratus, sicut gustus, et tactus omnimodarum  scientiam rerum suis capere probatur effectibus.



CAPUT XI. Cur nudus homo naturalibus armis et uelaminibus approbetur.

Quid igitur est mens iuxta naturam propriam, que sensualibus potentiis sese distribuit, et per singulas competenter eorum que sunt scientiam sumit? Quod enim aliud quiddam sit preter sensum, quemlibet prudentium dubitare non arbitror. Nam si idipsum mens quod sensus esset, unius profecto iuxta sensus efficaciam proprietatis existeret, propterea quod simplex quidem ipsa sit et nichil in re simplici uarium conspici queat: nunc autem omnibus consentientibus, aliud est tactus, aliud odoratus, et  alios quidem incommutabiles et impermixtos similiter esse sensus ad inuicem, et quia mens singulis equaliter adest, aliud quid oportet eam propter sensualem diffinire substantiam, ne quid rei intelligibili possit uarietatis ascribi. Quis cognouit sensum Domini? Apostolus ait; ego autem dico: Quis propriam mentem considerare preualuit? Dicant qui Dei naturam se putant posse comprehendere, si se considerant, si mentis sue substantiam norunt; si multimoda quedam est, uarieque compositionis, quomodo in multiplices sensus inseritur, quomodo in singularitate quod uarium, quomodo in uarietate quod singulare est inuenitur? Sed agnoui solutionem difficillime questionis, ad ipsam uocem diuinam recurrens: Faciamus, inquit, hominem ad imaginem et similitudinem  nostram. Imago namque quandiu in nullo proficit ab his que in primeua forma substant, proprie imago cognoscitur; si uero a similitudine forme recesserit, iuxta eam partem imago non erit. Quomodo igitur et hoc unum ex his est que in diuina natura considerantur, quod incomprehensibilis habetur essentie, necesse est et imaginem primeue forme imitari substantiam. Quod si imagines natura comprehendere potest, cum primeua forma in sua comprehensibilitate permaneat, ex hac ipsa contrarietate qua comprehenditur esse dissimilis comprobatur. Porro cum fugiat humanam scientiam mentis nostre natura, que est effecta ad imaginem, refert incomprehensibilitate sui omnipotentiam nature incomprehensibilis exprimens.



CAPUT XII.  Inquisitio ubi principale hominis esse uideatur, et de lacrymis et risu.

Sileat ergo omnis coniecturalis et uana locutio que mille quibusdam rebus corporeis uim intellectualis operationis includit: ex quibus quidam id quod hominis principale est, in corde constituunt: quidam uero in cerebro subsistere suspicantur, quadam superficie persuasionum opinionem huius roborantes. Is enim qui in corde principale hominis esse definit, ex loci situ argumenta nititur sue rationis apponere, propterea quod medium locum uidetur cor totius corporis continere, quatenus se spontaneus motus e medio ad omne corpus facilius exhibens,  in quos uoluerit effectus erumpat. Ad hanc autem rationem ueluti testes uidentur afferre tristificas atque irascibiles hominis affectiones: quod scilicet huiusmodi passiones hanc partem ad compassionem commouere uideantur. Qui uero cerebrum intelligentie domicilium credunt, quasi quamdam arcem uniuersi corporis caput asserunt a natura constructum, in quo mentem quasi reginam quamdam inhabitare pronuntiant, que ueluti quibusdam nuntiis seu protectoribus ita sensibus circumquaque ualletur. Signa uero et isti huiuscemodi suspicionis insinuant, quod mens tunc a recto consilio et ab eo quod deceat abducatur, quando cerebri membrana uexatur, et quod in ignorantia honestatis degant, quos ebrietas grauat. Ad hec autem et aliquas causas naturales  adiiciunt, quibus opiniones suas singulis quas de principali hominis parte deferunt, confirmare uideantur. Et hic quidem ad igneam naturam cordis cognationem motuum mentis affirmat, propterea quod et mentis et ignis indormitabilis probetur esse substantia, et quia in cordis parte mentem fatetur influere, idcirco mobilitate feruoris motum temperari mentis astruit, receptaculum nature intelligibilis cor esse pronuntians, in quo calor exundat. Alter autem cunctorum sensuum ueluti principium atque radicem cerebri membranam esse testatur, suamque rationem hac fide confirmat, quod non alibi sit effectus intelligentie collocatus, nisi in ea parte ubi et aures aptate irruentes uoces accipiunt, et intuitus iuxta ipsa oculorum profunda concretus occurrentes pupillis  imaginum formas transmittit interius, et qualitates odorum uariorum discernuntur attracte. Sensus etiam qui gustu perficitur, indicio membranule cerebri  approbatur, que de proximo quosdam neruorum ramusculos ex re ipsa sensibiles per nodos colli usque ad ea loca que colatorii instar existunt, et musculos circumiacentes interserit. Ego autem, quia a passionis accessu ani me intelligentia sepe turbatur, et quia iuxta naturalem uigorem cogitationis effectus obtunditur, quadam hoc idem corporis egrotatione contingere, uerum esse pronuntio, et fontem quemdam corporalis caloris cor esse non nego, quod ad irascibiles impetus facile commouetur. Super hoc nichilominus preesse sensibilibus rebus membranulam cerebri,  iuxta rationem eorum qui hec naturali disputatione pertractant, complectens sub se cerebrum, cuius etiam foueri uaporatione pinguedinis audiens, ab his qui se anatomicis inspectionibus occuparunt, irritum quod dicitur omnino non facio; sed non ex his probare contendam quod localibus quibusdam circumscriptionibus incorporea substantia concludatur. Nam nos excessus irrationabiles fieri non ex capitis aggrauatione didicimus. Medicorum uero peritissimi, utrisque lateribus, quibus eiusdem cerebri membranule continentur, aliqua passione turbatis, rationale nostrum egrotans definiunt, appellantes freneticam passionem, quia iisdem membranulis frenes nomen existit. Similiter etiam tristitia cor affici suspicantes profecto falluntur. Cum enim non  cor, sed os uentris merore turbetur, ad cor morbi huius incommodum imperite transmittunt. Hoc autem disserunt, qui passionum causas diligenter inuestigare curarunt, quod in merore compressis naturaliter totius corporis euaporationum tramitibus atque conclusis in profundissimas internorum sedes cogitur, quidquid per hos respirationis aditus exire prohibetur. Unde coangustatis uisceribus accenditur tristitia, sepe uiolentior spiritus ex imo trahitur, ut dilatetur id quod contractum est. Et hunc halitum quem meror extrudit, etiam gemitum uocamus, id est nimii doloris indicium. Sed qui putant hac eadem passione affici particulam cordis  falluntur, cum non cordis, sed oris uentris sit ista molestia, ex ea occasione quam diximus, quod scilicet euaporationum compressis aditibus, fellis coangustata uesicula  humorem illum asperum atque mordacem in os uentris effundit. Et hec est huius rei probatio, quod depressis ipsa coloris superficies uelut origine  uidetur infecta, dum fellis humor in uenis nimia constrictione diffunditur. Sed hec ratio ex illo quoque morbo qui huic uidetur esse contrarius, id est qui ex letitia risuque contingit, uel maxime commendatur. Dilatantur enim quodam modo et dissoluuntur per aliquam uoluptatem totius euaporationes corporis suauissima cognitione percepta. Sicut enim ibidem per merorem tenues et incerte respirationes iterum comprimuntur et interius uiscerum constringentes affectum ad caput et ad membranam cerebri uaporem humidum supprimunt, qui multum in concauis sub relictis per aditus euaporationibus  excurrit ad oculos, et compressione ciliorum per guttas egeritur: hec autem gutta lacryma nominatur, ita intelligendum est ex afflictione contraria: cum plus solito distenduntur respirationis itinera, per ea spiritus in altis se recessibus inserit, et per oris aditum protinus a natura propellitur, uisceribus cunctis et maxime iecore  per quamdam agitationem motumque feruentissimum, huiuscemodi conceptum spiritum in exteriora pellentibus. Unde facilitatem quamdam exituum eiusdem spiritus natura machinata, rictum oris ex transuerso patefacit genam utramque distendens, et quod hinc efficitur risus nomen accepit. Nec propter hoc igitur principale hominis esse in iecore putandum est, nec propter  feruorem sanguinis, qui copiosus erga cordis loca uersatur, nec ob affectus irascibiles estimandum in corde esse mentis hospitium. Sed hec ad qualitates corporeas referenda sunt. Mentem uero credendum est equaliter membra singula iuxta ineffabile temperamentum rationis attingere. Et si Scripturam nobis ad hoc nonnulli proferunt, quatenus principale in corde hominis esse testentur, non id debemus inexplorata ratione percipere. Qui enim cordis meminit et renes asseruit dicens: Scrutans corda et renes Deus. Ita aut utroque aut neutro hoc intellectuale hominis licebit includi. Obtundi uero easdem intellectuales efficentias, uel etiam sine effectu prorsus existere, per qualitatem corporee affectionis  edoctus, non satis idoneum arbitror argumentum, ut locis aliquibus uirtutem mentis asseram contineri, tanquam per tumores partibus occupatis a propria latitudine possit expelli. Corporalis enim hec opinio est, ut uas preuentum immissis rebus aliud quidquam nequeat omnino recipere. Intellectualis namque substantia neque in uacuis et conuexis partibus corporis immoratur, nec magnitudine uel more carnis extruditur. Sed quia constat ueluti organum quoddam musicum totum hominis corpus exstructum, et plerumque contingit ut hi qui musice periti sunt suam nequeant ostendere disciplinam propter instrumenti mutilitatem artis industriam renuentis, quod aut tempore uitiatum est, aut aliquo casu disruptum, aut rubigine uel humore detritum est, et idcirco sine sonorum manet effectibus, licet ab eo  qui tibicine artis est peritus inspiretur; sic et mens per omne corporis transiens instrumentum intellectualibus effectualibus * partes, sicut natura aptum est, competenter attingit: et in his quidem qui iuxta substantiam permanent uim sue operationis exerit: in his autem que per uitium quoddam artificiosum motum eius admittere nequeunt, preter effectum operationis existit. Naturaliter enim quodam modo mens apta est in his membris proprie congruenterque uersari, que sua sospitate uegetantur: ab his autem prorsus alienari, que quadam infirmitate uexata sunt.



CAPUT XIII  Contemplatio quedam naturalis de materia et natura et mentis inspectione.

Mihi uero uidetur et plus esse quam naturalis in hac parte contemplatio, per quam possumus aliquid de utilioribus informari dogmatibus. Quia igitur optimum et summum pre omnibus ac preminens bonum est ipsa Diuinitas, ad quam uniuersa recurrunt, quecunque boni desiderio continentur, idcirco et mentem fatemur, ut pote ad imaginem factam pulcherrimi Conditoris, quamdam similitudinem primeue forme custodire, et ipsam in optimis prorsus existere; si uero extra eam fuerit, simul et ea in qua erat pulchritudine denudari. Sicut autem dicimus mentem similitudine pulchritudinis forme principalis ornari, ueluti quoddam speculum preminentis impressione refulgens, iuxta eamdem rationem  ipsam quoque naturam a mente, qua dispensatur et regitur, credimus contineri eiusque specie decorari, factam ueluti quoddam speculum speculi. A natura quoque sustineri hoc materiale nostre substantie profitemur, circa quam eadem natura conspicitur. Cum igitur alterum contineatur ex altero, per hos omnis illius summi et ueri participatio congruenter excurrit, per superiorem id quod inferius uidetur exornatum. Si quando uero huius bone communionis fuerit facta diuulsio, et e contrario superior inferiora sectatur: tunc deformitas materie ipsius appareat cum a natura deseritur. Informis enim quedam res et incomposita est ipsa materies per se, et hec informitate eius simul, et pulchritudo nature corripitur,  que mentis uiuacitate decoratur: ac sic ad ipsam quoque mentem per nature defectum deriuatur materiei deformitas, ita ut imago Dei iam non possit inspici in hac impressione figmenti; ueluti quoddam namque speculum, id est, bonitatis forma atque uirtutis post dorsum se ponens abiicit quidem splendoris eximii claritatem. Informitatem uero materie in se prorsus assumit: et hoc modo fit mali natiuitas, boni priuatione subserpens. Bonum est autem, quidquid summo bono coniungitur, quod si extra similitudinem huius effectionis fuerit, sine bono procul dubio permanebit. Cum igitur secundum inspectam rationem constat esse summum bonum quod uere bonum est, mens autem ad imaginem summi boni facta est, et ipsa accepit ut ei bene sit;  statura uero quam mens continet, quasi quedam imago esse probatur imaginis: ostenditur per hoc, quod materiale nostrum tunc bene subsistat atque bene contineatur, quando a natura dispensatur et regitur. Iterum uero soluitur atque deiicitur, quando eius prouisione priuatur, simulque a boni copulatione secluditur; hoc autem non fit aliter nisi cum ad contrariam partem nature fuerit facta conuersio, nec ad bonum summum desiderium eius promouet, sed inde declinat, quod pulchritudine semper egere uideatur. Necesse est enim ad deformitatem materiei despectissimam atque fedissimam conformetur id quod similitudinem eius assequitur. Sed hec a nobis quadam consequentia dicta sunt, per inspectionem propositam subrogata. Hoc autem querebatur,  utrum in aliqua parte membrorum intellectualis uirtus locata sit, aut per omnes artus equa lance discurrat. His enim qui mentem  localibus includunt partibus, et ad demonstrationem opinionis sue proferunt, quod non prosperetur intellectus eorum quibus contra naturam cerebri membrana uexatur, ostendit ratio quod per omnes partes humane confirmationis, sicut aptum est unumquodque membrum, naturaliter operetur. Similiter autem uis anime preter efficientiam subsistit, cum aliqua pars corporis in natura non permanet. Et propter hec oblata est sermoni nostro proposita consequenter inspectio, per quam discamus in hominis constructione, a Deo quidem gubernari mentem, a mente uero materialem uitam nostram  contineri, cum in natura persistit: si uero a natura discesserit, etiam cooperatione mentis eam priuari necesse est. Sed reuertamur rursus unde digressi sumus, quod si in ea que a naturali constitutione omnino exorbitant per aliquam passionem, proprium mens seruet effectum, et in his quidem que uigent incolumis manet, impos uero fit in his que non queunt uim eius operationis excipere. Fas est autem et ex aliis rebus huiuscemodi dogmatis firmare sententiam: et nisi graue ac molestum est, presentiam sermonis fatigatus etiam de his paucis, ut potero, explicabo.



CAPUT XIu. De somno et oscitatione, et de somniis ratiocinatio.

Materialis hec et fluxa corporis uita semper in  motu procedens, in hoc habet existendi uim atque potentiam, ut nunquam prorsus a motu desinat, sed ueluti fluuius quidam iuxta suum decurrens impetum, plenum quidem demonstret alueum per quem delabitur. Non tamen eadem aqua circa eumdem locum esse uideatur, sed aliud quidem eius transcurrit, aliud uero superuenit: ita et hoc materiale uite presentis, per quemdam motum contrariorum frequenti sibi successione decurrat, et a commutatione sua stare penitus non potest, sed quietis impatiens iugem conuersionem rerum similiter possidet. Quod si aliquando a motu destiterit, pariter et esse cessabit: ut puta plenitudinem relaxat inanitas, itemque inanitati plenitudo succedit, somnus continuum uigiliarum laborem sustentat. Itemque uigilie  quod resolutum esse uidebatur consolidant, et neutrum horum in eodem statu permanet, sed mutua sibi presentia utrumque succedit. Itaque se ipsa natura mutationum uicibus innouante, ut partem uidelicet utriusque recipiens ab altera migret ad alteram. Nam si semper animal persistat in opere, intentio disruptionem diuulsionemque partium que tenduntur, efficiet: continua quoque corporum quies ruinam quamdam solutionemque status operabitur. In tempore uero moderatius utrumque perceptum, fortitudinem ad permansionem substantie commodabit, que per continuum ad contraria transitum utrinque alternate sibi successione reparatur. Sic ergo opportunitatem quietis nacta natura, distenti uigiliis corporis excogitat qualiter robori subueniat  per soporem, et sensibus ab operatione semotis, otium ad tempus impertit, et ueluti equos post certamina sudoresque compescens. Necessaria uero est corpori quies, ut sine impedimento quoque cibus in omnia membra per occulta eidem itinera diffundatur, nulla intentionis obice meabilem precludente trans gressum. Nam sicut ex infusa imbribus terra, cum radiis solis fota fuerit, uapores quidam caliginosi de profundis eius finibus extrahuntur, similiter et in nostra fit terra: cum cibus intrinsecus congenitoque calore decoquitur, uapor quidam naturaliter, ut pote ereus, ad superna contendit, et ueluti fumus per rimas parietis penetrans ad capitis loca peruenit, inde per dictos adnexus sensibus exhalatur. Unde necesse est, tunc sensus otium gerere uaporum transgressione  detentos. Oculi sopiti sunt, et palpebrarum obductione ueluti quodam mechanice artis equo pondere conteguntur: ipsis quoque uaporibus et auditus obstruitur, et quasi quodam ostio auribus imposito a sua naturali operatione feriatur. Hec autem talis passio somnus dicitur, uacantibus III corpore sensibus, et iuxta naturalem motum nichil prorsus agentibus, ut digestiones escarum exitu faciliore proueniant, et suos meatus ipsa exhalatione transcurrant. Quapropter si coangustentur his exhalationibus ea loca que circa sensus sunt, et quadam somnus occupatione tardetur, uapore complentur: et quia ex neruis constat esse composita, ut colli ac faucium naturaliter ex sese tenduntur, ita ut per hanc extensionem, illa que fuerant compressa uaporibus,  tenuentur, ut fieri solet ab his qui uestes infusas nimia compressione torquentes humorem omnem nituntur exprimere; et quia partes que circa fauces sunt, rotundiores uidentur, abundantque neruis, ut dictum est, si quando discludi ab his uaporum crassitudinem conuenit, quia impossibile sit rotunditatem porrectam ostendi, nisi id suo schemate peragat, idcirco relictus in oscitatione spiritus mentum quidem deorsum ad facies quadam concauatione pertrahit, et cunctis interius in orbe patefactis, undosa illa spissitudo que in ipsis locis insederat spiritu propellente dirigitur. Frequenter autem et post somnum nobis idipsum solet accidere, cum ex illis uaporibus indigestum quid fuerit subrelictum. Ex his itaque causis una mens euidenter ostenditur,  quod nature congruens atque consentiens esse uideatur: dum uigilante illa et hec suos effectus exerat, resoluta uero in somnum etiam mens persistat immobilis: nisi forte imaginationes somniorum mentis agitationes esse quis eastimet, eamque operantem per soporem suis motibus arbitretur. Nos autem constanter asserimus eam solam actionem ad mentem referendam, que sapientia consilioque perficitur. Ea uero que per somnum phantasmatum deliramenta proueniunt, imaginationes quasdam efficientie mentis opinamur, quas irrationabilis pars anime per accidentia queque confingit. Anima quippe a sensibus auocata per somnum, necesse est ut mentis quoque priuetur effectu. Per sensus enim ad hominem quodammodo reuersio mentis efficitur, quibus  uacantibus et intelligentiam necesse est otiari: cuius rei argumentum est, quod frequenter ineptissimis atque uanissimis formis dormientes illudimur: quod nequaquam fieret, si consilio tunc anima et ratione regeretur. Sed mihi uidetur, cum presentior uis anime, id est efficientia mentis et sensuum conquiescit, illam tantummodo partem eius in somniis operari, que nutrimenta incrementaque dispensat. Si autem hoc ita est, somnia que fiunt et imaginationes sensibus et intelligentie congruentes hac nimirum causa contingunt. Quecunque nobis per anime partem, in qua memoria uiget, impressa sunt, hec eadem, ut sors attulerit, ueluti pietas oris opere formantur, figuratione quadam iugiter adherente in hac specie anime qua memoria continetur. His itaque  phantasiis homo deluditur, non alicuius ordinis tramite ad eorum que apparent uisionem collocutionemque productus, sed mixtis quibusdam et inconsequentibus seductus erroribus. Sicut enim in opere corporali unicuique membro proprie quid iuxta uim sibi naturaliter insitam peragenti, etiam quiescentis membri quidam consensus cooperationis accedit, eadem rationis consequentia de anima quoque sentiendum est. Nam cum quiddam eius quiescit, quiddam uero mouetur, totum parti necessario consentit, quia nec possibile est unitatem naturalem tunc posse diuidi, etsi pars quedam potentiarum eius in operatione persistat. Sed quemadmodum uigilantibus et satagentibus obtinet quidem mens, eique sensus obsequitur, nec eis tamen adosse dispensatrix  illa potentia corporis approbatur, siquidem mens usibus cibum prouidet, sensus autem sumit quod prouisum est, ea uero corporis uirtus que nutrimentis inuigilat, proprie sibi quod datur acquirit; ita per somnum ablato harum potentiarum usu quodammodo commutantur in nobis, et obtinet id quod irrationabilius esse probatur. Aliorum quidem efficientia conquiescit, non tamen omnino restringitur. Tunc enim uis animi qui nutrimentis insistit, quamuis per soporem ad digestionis contendat officium omnemque naturam sibi uacare permittat. Non enim ab hac eius operatione potentia illa sensualis abstrahitur, nec enim fas est quod semel naturaliter unitum est, possit diuelli, sed elucescere non potest eius effectus, somni otio impeditus. Hac itaque ratione  cum se mens ad sensibilis animi speciem uertit, consequens est cum hic mouetur, uti et illam dicamus moueri pariter, et cum quiescit, simili modo quiescere. Quemadmodum uero circa ignem hec fieri naturale est, ut cum paleis undique tegitur, nulloque spiraculo suscitatur, nec circum tecta depascat, nec penitus exstinguatur, sed pro flamma quidem fumus exsurgat, quod si paululum commotus fuerit, illico fumus excitatur in flammam: similiter et mens otio sensuum tempore soporis obtecta, nec elucere per eos potest, nec prorsus intercipi, sed instar summi uidetur operari, in aliquo quidem egens, in aliquo uero preualens: et sicut quispiam musicus, resolutis lyre nexibus, si plectrum cordis iniiciat, non ei modulatio competenter occurrit , sed plerumque manus artificiose mouetur, ducens plectrum ad locales positiones accentuum, sonus autem non efficitur nisi inordinatus ex motu chordarum que uocant Greci ita per somnum naturalibus sensuum membris resolutis, aut omnino quiescit artifex animus, si corpus nimia plenitudine pregrauetur, aut certe languidius et obscurius operabitur, cum hoc organum sensuale diligentius artem nequit excipere. Quapropter in somnis memoria quidem confusa, prescientia uero quibusdam uelaminibus obruta, preter uotum ac studium quasdam speculatur imagines, et aliquid eorum nonnunquam que sunt uentura prenuntiat. Nam per subtilitatem nature plus aliquid habet quam corporis crassitudo ad  contemplanda ea que uidentur accedere, sed non potest recto ordine futura reserare, quia nec perspicua et manifesta doctrina proponitur eorum que in somnis digesta cernuntur. Sed quidquid illud est, ambigua futuri fit denuntiatio, quod enigma uocant qui uidentur ista discernere, quod, si aliud ostentet in uerbis, aliud in intellectibus afferat. Sic pincerna Pharaonis botrum premit in patera, sic panes in canistro ferre pistor imaginatur, uterque enim iuxta studium quod exercuit se in somnis esse peruidet. Solitarum namque artium simulacrorum in prescientia mentis impressa per omne uaticinium predici que uentura fuerant prestiterunt. Quod autem Daniel et Ioseph eorumque consimiles diuina uirtute nullis turbati sensibus ad futurorum informantur  scientiam, nichil hoc ad presentem pertinet questionem, quia non hec quisque sapiens somniorum generibus imputare debet, alioquin et illas uisiones que diuinitus uigilantibus accidunt, non superna uisitatione, sed nature consequentia sponte sua id operante putabit posse contingere. Sicut ergo cunctis hominibus iuxta suum sese moderantibus animum, quidam sunt qui diuina illustrari confabulatione mereantur, ita communiter secundum naturam nobis ac similiter somniorum phantasiis accidentibus, nonnulli per soporem diuine cuiusdam participes reuelationis existunt, ceterisque omnibus et si aliqua re per somnium prescientia gignitur, iuxta predictum gignitur modum. Si uero Aegyptius ille uel Assyrius tyrannus ad scientiam futurorum per somnia diuinitus  instruuntur, aliud quiddam est quod per eos miranda dispensatione peragitur. Oportebat enim sanctorum sapientiam declarari que uidebatur occulta, ne communem uitam sine utilitate uel commodo preteriret. Quomodo namque Daniel talis esse nosceretur, nisi incantatorum atque magorum acquisitionem somnii defecisset intentio? Quomodo etiam saluaretur Aegyptus Ioseph in custodia constituto, nisi eum discretio somniorum pertraxisset in medium? Et ideo quid aliud ista pretendunt, nec secundum phantasias communes omnino pensanda sunt, consueta quippe somniorum facies eadem uniuersorum est que modis plurimis specie quadam imaginationis occurrit. Aut enim permanent, ut dictum est, in ea parte anime qua memoria continetur, studiorum similitudines  diurnorum, aut sepenumero qualitatibus corporalium affectionum somniorum prefiguratur expressio. Sic etenim qui sitit esse se miratur in fontibus, et deliciis gaudet qui cibis indiget, et iuuenis etate uigens imaginum ludificatur illecebris pro similitudine passionis. Noui uero ego per somnium et aliam enigmatum medentium causam. Nam quidam de necessariis meis captus frenesi, cum nimium grauaretur, quod illi cibus plus quam uirtus eius exegerat esset oblatus, arbitratus est plura intestina stercore plena sibi superponi. Cumque iam prope esset ut fatigatum corpus eius sudoribus laxaretur, aquam sibi deferre qua perfunderetur iacens eos qui aderant precabatur obnixe, nec destitit, hoc cum clamore deposcens, donec exitus rerum querelarum talium  causam absolueret. Nam simul et sudor plurimus ex eius erupit corpore, et solutus uenter intestinorum pondus interpretatus est. Quod igitur obtusa ualetudine natura tunc pertulit, corporis inequalitati compassa est, ut molestiam quidem sentiret, et dicere quidem propter egritudinem manifeste non posset, idque, sicut datur intelligi, nisi ex incommoditate contingeret, sed naturali sopore mens sospitate gereretur, somnium profecto ei qui sic erat affectus, existeret, aquam quidem sudorem, fluxum uero intestinorum grauedinem, esca enim grauitatem et pressuram mouentis insinuat. Hoc idem uero uidetur et plurimis peritis medicine, quod scilicet, iuxta passionum differentias, somniorum quoque uarie facies egrotantibus accidant, alie quidem defectis  stomacho, et alie cerebri passione uexatis, his etiam qui febre laborant alie, et alie qui ex cholera periclitantur et flegmate. Itemque dissimiles his qui plenitudine et inanitate decumbunt. Ex quibus possibile est animaduertere quod illa uis anime per quam nutrimenta nobis incrementaque contingunt, habeat aliquam intellectualis rei particulam, qua sibi societate consertam, dum qualitas affectionis corporee similitudinem quodammodo preferat, iuxta passionem que obtinet imaginationem congruentem. Itemque multis etiam secundum morum diuersitatem somniorum quoque uisa formantur. Alia namque sunt uiri fortis, alia meticulosi, alia luxuriosi, et alia continentis; aliis largus et aliis auarus imaginibus illuditur: nusquam uero in his intelligentia mentis  operatur, sed anime pars irrationabilior, ut sepe diximus, has phantasias facit, et quibuscunque uigilans studiis assuescit, horum sibi similitudinem preformat in somnis.



CAPUT Xu. Quod unica duntaxat anima sit in corpore humano, triplici potentia constans.

Sed multum a proposito sumus abducti. Demonstrare namque sermo promiserat quod mens non in aliqua parte corporis esset inclusa, sed equaliter per totum sparsa discurrat, iuxta nature similitudinem motum subiecte partis efficiens. Est autem ubi et ipsa mens nature subsequens impetus ministerium quodammodo seruitutis impendit. Frequenter enim  natura precedit corporis, et aut occasiones letitie aut causas meroris insinuat, ita ut ipsa quidem prestet initium uel cibos appetere, uel quamlibet aliam rem uoluptatis implere. Mens autem tales motus carnis excipiens, consilii sui nisibus consideratarum rerum parat effectus. Hec uero non fit in omnibus, sed in his tantum qui turpiter affecti, dominatum rationis nature nutibus subiugant, quique suffragiis eiusdem mentis uoluptatibus sensuum seruiliter obsequuntur. A perfectioribus autem non ita fieri certum est, apud quos mens precedit in omnibus, et ratione potius quam passione id quod oportet exsequuntur, naturaque uestigia pereuntis directa sectatur. Quia uero tres differentias uitalis potentie ratio deprehendit, id est nutrimentalem, que propter  sensus aliquos augmenta recipit, et sensualem, que sic nutritur ut sentiatur, et rationalem, que perfecta est et per has omnes extenditur, idcirco notandum est quod una uis tantummodo uitalis, altera uero sensualis, tertia uero pre ceteris etiam rationalis existat. Sed nemo per hec estimet tres animas in hominis conformatione propriis circumscriptas esse limitibus, et uelut ex pluribus eam credat esse conflatam, cum uera et perfecta una sit anima naturaliter spiritualis atque intelligibilis, que per sensus miscetur materiali substantie. Omne uero materiale atque corporeum quod in conuersione atque mutatione est, siquidem participium capit animate potentie, motum per incrementa sortitur. Si uero ab effectu uitali recesserit, motum suum corruptione  testabitur. Igitur nec sensus propter materialem substantiam, nec intellectualis in nobis potentia propter sensus operatur.



CAPUT XuI Quod proprie hominis anima rationalis et sit et dicatur, et quod anima per totum corpus fusa nusquam certam sedem habeat.

Quod quedam de creaturis hac ui tantummodo nituntur, qua nutriuntur et crescunt, alie uero sensuum potentia preualent, et nec illa sensibilis, nec ista rationalis participantia probantur esse substantie, idcirco quis animarum esse multitudinem suspicetur, cum differentiam earum non competenti ratione definiat, quia omne quidquid in rebus est, siquidem perfecte et integre uocatur, proprie constat  esse quod dicitur. Si autem non per omnia, quod appellatur existat, inane nomen ei putatur ascriptum, ut puta quod rerum uim non demonstret, dicimus enim proprie subiecto nomen imponere. Quod si quis ex lapide fabrefactam similitudinem ueri panis ostentet, cui et forma quidem ipsa sit, et magnitudo eius uideatur equalis, nec non et eamdem coloris similitudinem preferat, ita ut multis indiciis uerus putetur, desit autem illi quod cibus possit existere, idcirco iam lapidem proprie uel naturaliter, non nisi abusiue panis appellationem dicimus accepisse. Item cetera iuxta eamdem rationem que non sunt per omnia quod dicuntur, habent ex abusione uocabulum. Sic igitur et anima cum perfectionem in ratione et intellectu prorsus obtineat, omne quidquid hec  non est, equiuoce quidem anima potest esse, non tamen uere dicitur anima, sed est uitalis quedam efficientia que per abusionem anima nuncupatur. Propter quod et irrationabilium naturas tanquam non procul existentes a surculari uel seminali uita, dedit ad usus hominum Deus qui de singulis quibusque iustitiam legis sue affixit, ut hi qui eorum uescuntur carnibus, pro oleribus habeant. Omnes enim carnes manducabitis sicut olera feni. Parum namque plus habere uidentur per sensuum uegetationem, quam illa quibus aluntur, et quibus crementa percipiunt, que res instruat amatores carnium, non multis sensibilibus animum suum nectere, sed magis spiritalibus priuilegiis occupari, quod in his uere anime conspiciantur effectus. Nam in rebus carnalibus irrationabiles  nobis sunt compares et equales. Sed in aliud nescio quomodo consequentia sermonis inflexa est: non enim hoc erat in contemplatione propositum, ut quid esset excellentius in homine, utrum mentis operatio aut substantia materialis, inquireret, sed quod in aliqua parte eorum que in nobis sunt mens esset innexa, equaliter autem in omnibus et per omnia sese diffundat, et nec extrinsecus contineat, nec contineatur intrinsecus. Hec enim forma in cadis aut in situlis aliisque similibus uasis atque corporibus, que se sua capacitate continent proprie peruidetur: communio uero mentis ad corpus ineffabilem quamdam et incomprehensibilem copulam habere cognoscitur, nec interius existens, quia res incorporea nequit corpore contineri, nec exterius circumfusa  uel ambiens, sed inuisibili quodammodo et inexplorata ratione nature coniuncta atque connexa, in ipsa, et circa ipsam prorsus inspicitur eo  modo, quo nec intelligi potest omnino nec dici, nisi quod iuxta proprium ordinem eadem ualente natura mens quoque suos effectus exerceat. Si autem delicto quodam natura nutauerit, etiam motus mentis titubare necesse est.



CAPUT XuII. Enarratio diuini sermonis quo dicitur, Faciamus hominem ad imaginem et similitudinem nostram, in quo perquiritur que sit ratio, et in quo simile sit beate et impassibili nature hoc passibile nostrum et mortale, et quemadmodum in imagine masculus approbetur et femina, cum in primeua forma minime exstare uideantur.

Sed assumamus iterum diuine uocis oraculum:  Faciamus hominem ad imaginem et similitudinem nostram, quam parua atque indigna nonnulli externorum de magnificentia hominis suspicati sunt, qui eum collatione mundi huius extollere putauerunt. Dixerunt enim paruum mundum esse hominem, de ipsis exstantem uniuersalibus elementis. Sed enim quid tanta iactantia nominis huiuscemodi humane substantie contulerunt, sui prorsus obliti sunt, dum ex proprietatibus muris et culicis preconia hominis inepta finxerunt. Nam et illis ex quatuor elementis natura compacta est, et circa omnes animantes horum elementorum plus minusue quedam portio cernitur, sine qua subsistere ea que utuntur sensibus omnino non poterunt. Quid igitur amplum, si ad mundi figuram uel similitudinem putetur homo preferri,  ferri, celi quod transit, terre uero que mutatur, et omnium que in his continentur continentium transitu, pari conditione labentium? Sed in quo sit iuxta ecclesiasticam rationem hominis magnitudo, non in eo quod ad similitudinem mundi est conditus, sed ad imaginem factus est Creatoris. Fortassis enim que sit imaginis ratio queras, quomodo incorporeo corporale sit simile, quod temporale est sempiterno, et incommutabili id quod continuis motibus immutatur, impassibili etiam et incorruptibili quod passioni et corruptioni subiectum est, et ei qui sine malitia est ulla id quod semper in malitia et defectione uersatur. Multum namque distat inter primeuam formam, et eam que ad similitudinem eius facta est. Imago quippe, si seruet principalis forme similitudinem, uere  imago et proprie imago dicitur. Si uero ab eius imitatione discedat, aliud quiddam esse monstratur. Quomodo ergo mortalis homo purissime illius et immortalis nature semperque subsistentis imago esse probabitur? De his itaque solam ueram rationem ipsa ueritas euidenter agnoscit. Nos autem, quantum capere possumus, quibusdam coniecturis atque coniectationibus ueritatem ipsam sedulo inuestigantes, hoc arbitramur esse quod queritur, de quo nos nec diuina fallit oratio, que ad imaginem Dei factum hominem retulit, nec humane nature deflenda miseria est, quia beate illius et impassibilis uite similitudinem gerit. Necesse est autem e duobus alterum confiteri, ut si quis comparet Deo quod nostrum est, aut passibilem diuinam aut impassibilem humanam putet esse substantiam, uelut  equitatibus istis substantie similitudo rationis in utrisque cernatur. Si uero neque Diuinitas in passione est, neque nostra passionibus probantur excepta, putas que altera relinquitur ratio secundum quam diuinam uocem ueracem esse dicamus, que imaginem Dei hominem esse testata est? Igitur eamdem scripturam sumamus uniuersam, si quomodo per eam nobis aliqua declaratio ad id quod queritur elucescat. Posteaquam dixit: Faciamus hominem, et ad quam rem factus est indicauit, inferens quod fecit Deus ad imaginem, ad imaginem Dei fecit eum, masculum et feminam fecit eos. Iam uero in superioribus dictum est quod ad destructionem impietatis heretice sententia ista processerit, qua competenter instruimur, quod fecerit hominem unigenitus Deus  ad imaginem Dei, ut nulla ratione diuinitatem Patris et Filii discernere moliamur, cum equaliter diuina Scriptura Deum utrumque fateatur, et eum qui fecit hominem, et eum ad cuius imaginem factus est. Sed de his nunc omittatur assertio. uertamur autem ad propositam questionem, quomodo diuina quidem natura beata sit, et eam que similis ei est miseram Scriptura commemoret. Igitur uerba ipsa diligentius exploremus, et inueniemus aliud quiddam esse quod ad imaginem Dei factum est, aliud uero quod nunc in miseria peruidetur. Fecit, inquit, Deus hominem; ad imaginem Dei fecit illum; finita est eius qui factus est ad imaginem Dei conditio. Deinde adiungitur uelut de eadem conditione sermo, cum dicitur: Masculum et feminam fecit eos. Cunctis autem reor esse notissimum,  quod idipsum ab illa primeua forma intelligitur alienum. In Christo namque Iesu, sicut dicit Apostolus, neque masculus, neque femina, sed quia per hec diuisit hominem sermo diuinus, duplex quedam probatur nature nostre formatio, et ea que diuinam refert similitudinem, et ea que ab ista differre monstratur. Aliquid enim tale contestatio relationis insinuat, primum quidem dicens, quia fecit Deus hominem; ad imaginem Dei fecit eum. Itemque subiiciens, quia masculum et feminam fecit eos. Hoc autem in his que de Deo sentiuntur probatur extraneum, sed arbitror ego per hec que a Scriptura sancta dicuntur magnum atque sublime dogma declarare, quod tale esse peruideo: duabus rebus secundum summitates ab inuicem separatis mediam humanam  esse substantiam, inter diuinam scilicet incorporeamque et irrationabilem brutamque naturam. Nam utriusque rei ratio in hominis conformatione conspicitur: diuina quidem, hoc quod rationalis et intellectualis est, quod etiam masculi ac femine differentiam refugit; irrationalis, hoc quod corpoream constitutionem in masculum diuisam gestat et feminam ; sed prelatum esse id quod in nobis intellectuale est ei rei que humane propagationi seruire uidemus, ordine ipso conditionis exsequente didicimus. Ad effectum quippe generationis quedam est hominis cum irrationabilibus innata coniunctio. Primum igitur ait quia fecit Deus hominem, ad imaginem Dei fecit eum: ostendit per  hoc id quod supra diximus Apostolum definisse, quia in Christo Iesu neque masculus neque femina. Deinde intulit quod humane nature proprietates exprimeret, masculum et feminam fecit eos. Nec me quispiam culpet quod proposite rationis intelligentiam uidear ex alto deducere; Deus enim naturaliter existens quidquid boni cogitatione complectimur, imo potius omni bono quod aut intelligi potest aut comprehendi prestantior, non ob aliam causam creauit hominem nisi quia bonus est. Talis ergo cum sit, et propterea nature formatioris exstiterit creator, nequaquam imperfectam uirtutem sue bonitatis ostendit, ut aliquid ex his que ei suppetunt daret, aliquid uero inuidia cogente subtraheret, sed perfecte bonitatis species in eo est, ut hominem qui non erat in generationem  produceret, bonorumque participem faceret. Quia uero bonorum ipsorum multa probatur esse congestio, que non possit numero facile comprehendi, idcirco generali quadam uoce uniuersa simul Scriptura complectens significare curauit, cum ad imaginem Dei factum hominem retulit. Aequale enim est hoc, ac si diceret, humanam naturam omnis boni factam esse participem: si enim bonitatis est plenitudo diuinitas, et huius homo imago est, profecto et in plenitudine sit omnis boni hec imago, iuxta primeuam formam similitudinem possidet. Est igitur in nobis totius boni conditio, totiusque uirtutis et sapientie, et quidquid illud est quod optimum possit intelligi, pre omnibus uero quod ab omni necessitate liberi sumus, nec subiugati quadam naturali potentia,  sed arbitrio proprio ad consilium quod placuerit inclinamus; uirtus enim spontanea quedam res est, et nullius subiecta dominio. Quod autem quadam necessitate coactum est, uirtus esse iam non potest. Cum ergo pene in omnibus primeue forme pulchritudinem formamque imago demonstret, nisi in aliquo differat, iam non erit similitudo, sed ipsum atque equale illi per omnia demonstrabitur, quod in omnibus immutabile comprobatur. In quo ergo Diuinitatis et similitudinis eius distantiam peruidemus? In hoc procul dubio, quod Diuinitas increata est, hec autem creationi subsistit, que proprietatis differentia rursus aliarum proprietatum consequentiam protulit. Occurrit enim cunctis indubitata professio, quod increata natura incommutabilis  sit et semper eodem modo permaneat, creatura uero non possit sine mutatione persistere. Ipse denique ex nichilo ad existentiam transitus, motus quidam erat atque conuersio, cum non existens ad essentiam diuino consilio transmutatur. Et sicut impressam in ere figuram sanctum Euangelium Cesaris appellat imaginem, per quod addiscimus quod iuxta figuram quidem similitudo Cesaris, in subiecto autem differentia eius appareat, ita et in predictis ratione pro figuris sunt ea que in contemplatione diuine nature humaneque cernuntur; eorum quibus eadem similitudo est, in subiecto prorsus differentiam reperimus, quam intuitu mentis increata natura creataque conspicimus. Quoniam igitur Diuinitas ipsa semper est, homo uero per creationem factus  ex mutatione cepit existere, cognationemque quamdam uidetur habere cum natura uertibili: idcirco qui nouit omnia antequam fiant, sicut propheta promiserat, prouidens atque prospiciens uirtute prescientie sue in que declinaret iuxta spontaneam uoluntatem humani motus arbitrii, id quod futurum erat inspexit, tribuens imagini differentiam maris et femine, que iam non ad diuinam formam principalemque respiceret, sed, uti dictum est, irrationabili nature propinquare uideretur. Causam uero tanti huius artificis soli quidem illi intelligunt, qui ueritatem propriis oculis intuentur, et uerbi ministri sunt; nos autem, sicut est possibile, coniecturis quibusdam atque indiciis ueritatis uestigia prosequentes, quod incidit animo, non enuntiatiuo modo proferimus, sed  exercitii loco deuotis auditoribus intimamus. Quid est ergo quod de his excogitare potuimus? Dicens Scriptura diuina, quia fecit Deus hominem, indefinita significantia omne hominum genus ostendit. Non enim nunc Adam in conditione nominatus est, sicut et in consequentibus declarat historia: sed nomen homini creato, non cuilibet homini generale est. Hinc ergo ex hac generali nature appellatione, tale quid excogitare compellimur, quod diuina uirtus atque prescientia omnem humanam naturam in prima conditione complexa esse uideatur. Oportet enim Deo nichil indefinitum in his que ab eo creata sunt estimare, sed singulis eorum que sunt esse modum certissimum Creatoris sapientia terminatum. Sicut enim quilibet hic homo quantitate corporis terminatur,  modusque substantie eius est qualitas, que simul cum superficie corporis explicatur, sic arbitror uelut in uno quodam corpore, totam plenitudinem humanitatis ab uniuersitatis auctore prescientie uirtute complexam: et hoc Scripturam insinuare, cum dicit: Et fecit Deus hominem; ad imaginem Dei fecit illum. Non enim imago hec in parte nature est, nec in uno aliquo qui in singularitate propria cernitur ista gratia terminatur, sed in omne genus equaliter hec talis et tanta potentia uirtutis excurrit. Huius autem rei signum est, quod mens equaliter omnibus inserta est: uniuersis autem cogitandi et recogitandi constat inesse rationem, cetera omnia quibus diuine nature similitudo declaratur, in eo quod ad imaginem Dei factus agnoscitur. Siue enim ille qui prima mundi est conditione formatus,  siue hic qui post consummationem totius mundi futurus est, equaliter in se diuinam preferre probatur imaginem. Idcirco unus homo uniuersitas appellata est, quia diuine potentie nec preteritum aliquid nec futurum, sed et quod exspectatur, ueluti si presto sit, uirtute qua continet intuetur. Omnis itaque natura a primis usque ad nouissimos transcurrens, una quedam est imago substantie: differentia uero in masculo et femina deinceps ob hanc, ut arbitror, causam in conformatione peracta est.



CAPUT XuIII. Quid oporteat respondere eis qui ambigentes inquirunt an peccatum procreatio filiorum sit.

Melius autem priusquam propositio uentiletur,  opinor absolutionem questionis que ab emulis nostris profertur inquirere. Dicunt enim ante peccatum nec partum fuisse, nec gemitum, nec appetitum qui propagationi prolis obsequitur: pulsis autem de paradiso post delictum, et muliere parturitionis damnata supplicio, tunc Adam conuenisse ut suam coniugem iure cognosceret, et sic effectum esse procreationis exordium. Si ergo nuptie in paradiso non erant, neque gemitus ibidem, neque partus, necesse esse aiunt ex consequentibus estimare, quod nequaquam multiplicarentur homines, nisi ad mortalitatem hanc immortalitas recidisset, et naturam nuptiis sua conuentione seruarent, pro defunctis eos qui nascuntur ex eis continua successione restituens, ita ut uideatur peccatum modo quodam hominum utiliter  introductum. Mansisset autem in illis duobus genus humanum primitus formatis, cum ad successionem nullo mortis metu natura moueretur. Sed in his iterum uera quidem ratio, quecunque illa est, solis est nota qui iuxta Paulum felicis paradisi uerbis ineffabilibus probantur instructi; nostra uero talis esse monstratur assertio. Resistentibus quondam Sadduceis ueritati resurrectionis, et illam multinubam mulierem que septem fratres habuit, in sui praui dogmatis confirmationem proferentibus, ac deinceps cuius eorum post resurrectionem foret uxor sciscitantibus, Dominus respondit non solum Sadduceos informans, sed omnibus future post resurrectionem uite sacramenta patefaciens: In resurrectione, inquit, neque nubent, neque ducens uxores; neque enim ultra mori poterunt, equales enim  angelis sunt, et sunt filii Dei, cum sint filii Dei resurrectionis. Gratia uero resurrectionis nichil nobis aliud pollicetur quam ut antiquum in statum ex nostris lapsibus innouemur. Quidam namque regressus ad pristinam uitam, gratia quam prestolamur existit, que pulsum de paradiso hominem illuc iterum feliciter introducit. Si igitur reparatorum conuersatio familiaritate ac numero sociabitur angelorum, clarum est quod homo ante ruinam quidam angelus habebatur. Idcirco et cum priorem statum uita nostra receperit, angelis indubitanter equabitur. Sed quamuis, ut dictum est, inter illos nuptie nulle sint, tamen in infinitis millibus exercitus angelorum sunt, ita Daniele propheta in suis uisionibus intimante. Ergo iuxta eumdem modum si peccati nullus excessus ab illa nos angelica dignitate distraheret,  nec nobis utique ad multiplicationem generis nuptie necessarie probarentur. Sed quicunque ille nature motus est, quo angeli multiplicantur, perfectissimus quidem, licet coniecturis humanis excogitari nequeat. uerumtamen qui profecto existat hic modus, et in his qui paulo minus quam angeli honorati sunt, effectum sue operationis ostenderit, usque ad predestinatum numerum genus humanum Creatoris uoluntate multiplicans. Si uero quispiam nos forte coarctet, inquirens modum ipsum quo potuissent anime fieri, si homo nuptiarum opera non quesisset, interrogemus et nos, qui modus sit institutionis angelice, quomodo in infinitis millibus et in una subsistere probentur essentia, in multo nimirum numero  constituti. Hoc quippe competentius respondemus ei qui proponit, quomodo possit sine nuptiis homo persistere, dicentes, eo modo quo angeli sine nuptiis esse noscuntur. Nam quod similis eis ante transgressionem fuerit homo, rursus eiusdem similitudinem reformatio manifestat. His igitur hoc modo patefactis, ad propositam questionem recurrat oratio, cum si post conditionem imaginis, differentiam maris et femine Deus suo dignatus sit excogitare firmamento. Ad hoc enim utilem fateor esse superiorem hanc inspectionem que a nobis exprompta est. Nam qui cuncta ut essent produxit, totumque hominem sua dispositione ad diuinam formauit imaginem, nequaquam paruis ac modicis adiectionibus pertulit animarum numerum in sua plenitudine minus uideri  perfectum. Sed simul uniuersam plenitudinem humane nature effectu prescientie contulit, quam etiam sublimissimo atque angelorum non dissimili fine condecorans, quia sciuit omnipotente prouidentia quod non recte moueretur humane uoluntatis arbitrium, et propter hoc ab illa angelica conuersatione recederet, ne per hoc humanarum multitudo minueretur animarum, cadens ab eo modo quo multiplicati sunt angeli, propterea nature nostre congruam et dignam his qui in peccato laberentur multiplicationis prouidentiam format, pro angelica sublimitate, iumentorum atque irrationabilium modum, quo exisse sibi succedunt, inserens humane substantie. Hinc mihi uidetur et magnus ille Dauid compatiens humane miserie talibus uerbis eius deflere naturam,  quod homo cum in honore esset, non intellexit, honorem dicens quod sanctis angelis consimilis fuerat; propterea comparatus est iumentis insipientibus et similis factus est illis. uere namque iumento similis factus est, qui hanc animalem generationem in sua natura suscepit, propter conuersionis casum qui ei ex conformatione materie contigit.



CAPUT XIX. Quod passiones in nobis irrationabiles ex cognatione ipsius nature probentur habere occasiones.

Arbitror enim ex hoc initio, etiam uitia uniuersa ueluti e fonte quodam manantia scatere in hominis conuersatione miseranda. Hac autem presens assertio argumentatione firmatur, quod passionum quedam cognatio nobis et irrationabilibus equalis appareat.  Non enim fas est humane nature  initia passibilis affectionis ascribi: sed quia irrationabilium animantium in hunc mundum uita precessit, et ob predictas causas homo quoque ex eadem formatione aliquid habuit iuxta generandi decorationem, idcirco particeps etiam reliquorum que in natura conspiciuntur effectus est. Nec enim iuxta furorem homo Deo similis est, neque per passibilem uoluptatem supereminens illa figuratur natura; metus quoque et audacia, appetentia plurium atque diminutionis odium, horumque similia, ab ea figura qua Diuinitas exprimitur procul existunt. Hec igitur humana substantia de rationabili parte contraxit. Ea namque quibus brutorum uita ad conseruationem sui munita  est, ad hominis translata conseruationem, passionum initia facta sunt. Furore namque conseruantur bestie, que carne uescuntur; quecunque uero lasciua sunt, genus suum propagatione multiplicant: fuga custodit inualidum, et metus eum tuetur qui facilius a fortioribus capitur; corpulentum quoque seruat edacitas; et si contigerit non assequi quod uoluptas inquirit, fit irrationabilis meroris occasio. Hec autem omnia, et si qua sunt talia, ex animali brutaque institutione generationi hominum accessisse non dubium est. Sed mihi concedatur ut iuxta quamdam fictionem rei mirabilis humanam formam sermone describam. Sicut enim uidemus de rebus fictis sculptilia fieri simulacra que intuentium animos ad stuporem uertunt, hi qui huius esse probantur artis exculpunt ita  ut interdum unum caput biforme constituant, sic hominis duplex ac contraria similitudo quedam uidetur existere, mente quidem qua Deo dignus est ad diuinam formatus pulchritudinem, passionibus autem quarum pulsatur impetu ad bruta animalia quadam proprietate coniunctus: frequenter autem motus pene brutus efficitur, quoties ad motus irrationabiles penitus inclinatur, obscurans id quod est in se melius, deterioris affectu. Mox enim ut quis ad passionis tabem efficaciam mentis inflexerit, eique sua consilia seruire compulerit, tunc quedam deprauatio bone formationis ostenditur, et ita natura omnis in malitiam commutatur, cum iam ratio penitus excolat principia passionum, et in augmentum nequitie uitiorum causas ipsas cogitationes multiplicet.  Cooperationem namque suam mens passionibus exhibens, multifidam densamque malorum copiam procreauit. Sic libido uoluptatis exordium quidem de similitudine nature irrationabilis habuit, sed in excessibus hominum uehementer accreuit, tantas differentias procreatorum que ueniunt ex ipsa uoluntate progenerans, quantas in irrationabilibus inuenire non possis. Sic commotio furoris irrationabilis quidem rei cognata est, crescit uero cogitationis accessu. Hinc enim memoria malitie, hinc inuidie, hinc mendacium, insidie quoque ac simulationes hinc esse monstrantur. Hec autem omnia ex inique mentis cultura proueniunt. Nam si passionis impetus nullo cogitationis extollatur adminiculo, cito lassescit, furorque uehemens inualidus approbatur, moxque ut  fuerit exortus exstinguitur. Sic auida porcorum edacitas occasiones auaritie prestitit, sic assultatio equi exordium superbie facta est, et omnia que sunt irrationabilium probamenta causarum, per male mentis usum rationabilium initia sunt effecta mortalium. Sicut econtrario cum hos impetus cogitatio refrenat et cohibet, in speciem uirtutis protinus transferuntur. Nam ex furore quidem fortitudo descendit, ex pauore cautela; metus autem subiectionem generat, et odium auersionem malignitatis instigat; dilectionis etiam uirtus desiderium ueri boni conciliat; exaltatio quoque mores a passionibus eruit, et liberam prudentiam a turpitudinis seruitute conseruat. Collaudat autem huius subtilitatis speciem et beatus Apostolus, cum sepenumero nobis imperat ut ea  que sursum sunt sapiamus. Et ita reperies quod omnis motus talis qui mentem in alta sustollat, ad pulchritudinem diuine conformetur imaginis. Sed quia grauis quedam est et deorsum uergens qualitas delictorum, meliorique parte ualet, magis autem pondere nature irrationabilis anime principale deprimitur, quoniam graue hoc atque terrenum sublimitate mentis eleuatur, idcirco plerumque contingit ut munera diuina ignoret nostra miseria, pulcherrime imagini fedissimam faciem passionis obducens. Ideoque digni sunt qui ista cernentes, non facile diuinam formam talibus inesse consentiunt, sed per eos qui recte uite conuersatione resplendent, diuinam in hominibus imaginem contueri. Nam si uitiosus quisque uel carni deditus non sinit de homine credi  quod sit diuina pulchritudine decoratus, sed ille qui in uirtute perfectus est, et ab omni contagione purissimus, eam firmet opinionem, que de hominis parte meliore subsistat, ut  aliquem decorem nature contactu malignitatis imminuit, ille uel maxime qui in peccatis probatur esse notissimus, ut fuit Iechonias, uel quispiam alius qui in nequitia clarus esse memoratur. Sed in Mose eiusque similibus imaginis pulchritudo perfecta conspicitur. In quibus itaque decor nulla obscuritate fedatur, in his euidens eorum que dicuntur fides elucet, eo quod homo diuine bonitatis imitator existat. Sed forsitan aliquis erubescit quod sumentes cibum irrationabilis uite nos similitudo constringat, et idcirco indignum putat hominem,  qui ad imaginem Dei factus est: sed huius quoque functionis speretur immunitas nature nostre in illa uita que futura est, quandoque tribuenda. Non est enim, sicut ait Apostolus: Regnum Dei esca et potus, nec in solo pane hominem uiuere testatus est Dominus, sed in omni uerbo quod procedit de ore Dei, necnon et resurrectionis gloriam, cum uitam nostram cequandam angelis approbet. Apud angelos autem cibus non est. Idonea prorsus fides est hanc homini functionem fore liberam, qui ad similitudinem factus est angelorum.



CAPUT XX Mystica interpretatio eius quod de omni ligno quod in paradiso erat homo edere permittebatur.

Sed forte non in eamdem iterum uite speciem regredi quis hominem dixerit, cum primitus edendo  uiueremus. uerum ego sanctam Scripturam audiens, non cibum corporeum noui, nec solum que ex carne est letitiam. Sed et aliam escam prorsus agnosco, que similitudinem quamdam proportionis esce huius corporis gerat, cuius etiam uoluptas atque suauitas ad animum solummodo transeat. Unde et Sapientia esurientes cohortatur et dicit: Edite de meis panibus: et beatus asserit Dominus eos qui, huiuscemodi cibos esuriunt. Et si quis, ait, sitit, ueniat ad me, et bibat. Magnus quoque Isaias: Bibite, inquit, letitiam, precipiens his qui eius audire magnificentiam possent. Est autem quedam etiam prophetica comminatio in cos qui tali ultione digni sunt, ut tanquam fame puniantur. Fames autem non in indigentia panis aut aque, sed uerbi defectus est. Non fames, inquit, panis,  neque sitis aque, sed audiendi uerbum Dei; plantationis ergo illius que in Edom a Deo facta est. uoluptas autem  dignum quemdam fructum nos excogitare compellit, ex quo indubitanter alebatur humana substantia, nec hanc profecto uoluptatem que transit ac defluit in paradisi conuersatione sentire conuenit. Ab omni ligno, inquit, quod est in paradiso comedes. Quis dabit ei quod salubriter esurit lignum illud quod est in paradiso, quod omne bonum prorsus amplectitur, cui nomen est omne cuius participationem lex homini tribuit? Generali namque et supereminenti uerbo omnis hec bonorum species sibi cognita est, totumque hoc unum est; quis autem me ab illius ligni gustu permixti, si atque in utramque partem uergentis amoueatur?  Non enim prorsus habetur incertum apud eos quos gratia contemplationis illustrat, quid sit omne lignum cuius fructus uita est, et iterum quid sit hoc promiscuum atque confusum cuius contactu mors gignitur. Qui enim omnem iucunditatem copiosa largitate concessit, profecto quadam ratione atque prouidentia hominem a communium perceptione prohibuit. Ac mihi uidetur oportere non magnificentissimum Dauid et sapientissimum Salomonem legis huius desertores assumere. Utrique enim huius cibi uiuam gratiam professi sunt. Id enim, quod uere est, bonum, omne utique bonum est. Dauid quidem dicit: Delectare seu deliciare in Domino. Salomon autem sapientiam ipsam, que est Dominus, lignum uite cognominat. Ergo idipsum est lignum uite quod  est lignum omne cuius cibum omnem ei qui secundum Deum creatus est lex diuina concessit. Econtrario uero ab hoc ligno lignum secernitur aliud, cuius esca scientie boni et mali est, non utrumque seorsum iuxta significantiam contrarietatis in parte fructificans, sed quemdam confusum fructum permixtumque proferens aduersa qualitate sibi concretum, a cuius perceptione auctor quidem uite nos prohibet. Persuadet autem serpens ut edatur, ut per hoc mortis machinetur ingressum; cum suasione ipsa preualuit, lethale consilium tribuens, et colore quodam fallaci eumdem fructum uoluptatum respergens, ita ut suauissimus appareret et appetitum gustatus accenderet.



CAPUT XXI. Que fuerit in paradiso uita, et quale sit illud lignum  quod interdictum est.

Quid igitur illud est quod boni malique scientiam continet, atque per uoluptatem sensuum uidetur esse gratissimum? putase coniecturis studio non procul a ueritate descisco, scientie abutens intelligentia, per huius contemplationis obtentum. Opinor enim non disciplinam in presenti hanc scientiam posse sentiri eorum qui exercitatos habent sensus, quamdam uero differentiam Scripturarum consuetudinem diuinarum scientie atque discretionis inuenio. Nam iuxta disciplinam bonum a malo discernere, perfectioris esse habitus dicit Apostolus, eorum qui exercitatos habent sensus. Idcirco etiam ut omnia probemus edocuit, et spiritualis uiri proprium esse dixit, quod possit omnia iudicare atque discernere. Scientia  uero non ubique disciplinam atque notitiam secundum significantiam suam semper insinuat, sed in bonam partem iuxta effectum gratie dicitur, ut est illud: Nouit Dominus qui sunt eius. Et ad Mosen ait Deus: Noui te pre omnibus, et his que culpantur in malis, qui nouit omnia testatur et dicit: Nunquam noui uos; ergo lignum illud quod scientiam permixtam confusamque fructificat ex his est que nobis interdicuntur a Domino. Contrariis namque qualitatibus fructus ille uidetur esse coniunctus, qui etiam assertorem probatur habere serpentem: secundum hanc fortasse rationem quod malum non proponitur nudum atque intectum, ut ipsum per sese iuxta naturam suam conspici queat; alioquin inefficax malitia ipsa mansisset nullo boni colorata figmento, per quod  is qui decipitur in eius attrahi desiderium possit. Nunc autem permixta quodammodo mali natura est, in alto quidem perniciem continens, ueluti quasdam locans apertas insidias. In ea uero seductione que non patet, boni quamdam imaginem pre se fert, bonum namque uidetur auaris et cupidis materie, id est, auri color, sed radix omnium malorum est auaritia. Quis autem in cenum teterrime ac fedissime libidinis rueret, nisi uoluptatem bonum quiddam acceptumque reputaret, ad passionis morbum quadam pellectus illecebra? Sic et cetera peccatorum permixtam prorsus habent differentiam, que acceptissima primo putantur aspectu, et seductionis fuco pro bonis ab inconsideratis et imprudentibus appetuntur. Quia ergo plerique id esse bonum quod sensus  letificat arbitrantur, et quedam est cognatio nominis, seu ueraciter existentis boni, seu quod bonum putatur, et non est, hac de causa concupiscentiam illam que ad malum uelut ad bonum pertrahit, mali et boni scientiam Scriptura sancta commemorat: dum scientia ista quemdam declaret affectum, nec absolute malum, quia boni superficie coloratum est, nec sincerissime bonum, quia mali in eo delitescit exitium, sed promiscuum, id est, ex utroque perplexum, interdicti ligni fructum esse testatur, cuius gustum dixit ad mortem tangentes attrahere. Pene hoc euidenti et dogmate et uoce proclamans, quia quod uere est bonum, simplex et unicum est, a natura omnium alienum; malum uero uarium atque fucatum est, quod aliud quidem putetur esse,  aliud uero ipsa experientia comprobetur, cuius scientia, id est operationis effectus causa est mortis et corruptionis exordium. Ideoque premonstrans serpens fructum peccati nequissimum, non sicut sese habet nature malum euidenter ostendit , sed quadam specie quod apparebat illustrans, uoluptatemque per sensus insinuans atque inferens gustui, transgressionem mulieri persuasit, sicut Scriptura dicit: Et uidit mulier quod bonum esset lignum ad uescendum, gratumque oculis ad uidendum, et pulchrum ad contrectandum; et sumpsit de fructu eius atque comedit. Esca autem illa mater mortis hominibus facta est. Nec est igitur permixta fructificatio. Manifeste namque sermo patefecit intelligentiam, quemadmodum  boni et mali scientia lignum illud appellatum esse uideatur. Sicut uenenum melle circumlitum, secundum id quod sensus mulcet insparsa dulcedo bonum esse creditur, secundum id autem quod sumentes intercipit atque corrumpit, efficitur omni malo deterius. Ut ergo preualuerunt aduersus hominis uitam uenena mortifera, tunc homo, magna res, magnumque uocabulum, diuineque figuratio nature, uanitati, sicut dicit propheta, similis factus est. Igitur imago Dei in his que optima in nobis intelliguntur proprie cernitur, quecunque uero in uita nostra miseranda uidentur et tristia, diuina prorsus similitudine probantur aliena.



CAPUT XXII. Quod resurrectio non tantum ex Scripturarum predicatione, quantum ex ipsa rerum necessitate debeat  sustineri.

Sed non est ita robusta malitia, ut preualeat diuine potentie, neque melior aut perseuerantior nature nostre inconstantia quam sapientia Dei. Non enim possibile est ut mutabile hoc et conuertibile tenacius existat et firmius quam ad ipsum quod iugiter permanet, et in bono sine ulla commutatione perdurat. Diuinum igitur consilium prorsus incommutabile semper est, mutabilitas autem nostre substantie nec in malo retinet firmitatem. Quod enim semper mouetur, siquidem ad bonum tendit eius accessus propter infinitam rem quam proficiendo consequitur, nunquam terminabitur illius in anteriora progressio, quia non poterit huius quem querit ullum terminum reperire, quo comprehenso motus suus debeat quandoque  consistere. Si uero ad contrarium deflectat eius intentio, ubi nequitie peregerit cursum, et ad summum fastigium mali peruenerit, tunc iugis se mouentis impetus nullum statum de sua natura reperiens, ubi malitie spatia determinata cucurrerit, necessario motum iam ad optima queque conuertet. Cum enim malitia nullatenus indeterminate promoueatur, sed necessariis finibus includatur, consequenter mali terminus erit boni successio, et ita, sicut dictum est, natura nostra, que semper immota est, quadam regressione boni deinceps iter excurrit, memoria malorum quibus aflecta est, ne rursus ad similia recedat erudita. Iterum ergo cursus noster erit in bonis, propter quod necessariis, ut dixi, finibus natura malitie probetur esse prescripta; et sicut  aiunt hi qui de rebus sublimibus disputant, superioribus mundi partibus uniuersum mundum luce compleri, tenebras autem ex umbra terreni corporis et oppilatione generari; ; solem uero multo quam terra est maioris magnitudinis existentem, undique eam suis in circuitu radiis ambire iuxta coni terminum emissiones luminis amouentem, ita ut si concedatur alicui quadam uirtute, mensuram illam in quam extenditur umbra transire, erit profecto semper in lumine, nullis occurrentibus tenebris; sic arbitror et de nobis excogitari debere, quod egressi fines malitie, ut in summis fuerimus peccatorum tenebris collocati, rursus uersemur in  lumine post secula nullis comprehensa terminis, ueluti mensuram umbre bonorum superexcellentem substantiam. Rursus ergo paradisus, rursus omne illud lignum, quod et bonum uita est, rursus imaginis gratia et dignitas principatus. Nec mihi uidetur horum que nunc ad uite necessarios usus a Deo hominibus data sunt, sed quodam rei alterius spes repromittatur, cuius ratio ineffabilis approbetur. Sed consequentia eorum que discutimus prosequamur.



CAPUT XXIII. Aduersus eos qui dicunt: Si bona et optima est resurrectio mortuorum, cur non olim facta est, sed quibusdam temporum circuitionibus sustinetur.

Fortassis enim quis ad dulcedinem tante spei cogitatione succensus, graue onus magnumque putat  esse dispendium, quod non ocius ad illa bona perueniat, que humanum sensum scientiamque transcendunt, moleste ferens intercapedinem temporis, que dilatione sui desiderata distendit. uerum non angustetur sicut paruulus, modicam uoluptatis morulam impatienter exspectans. Nam quia ratione et sapientia dispensantur uniuersa, necesse est quecunque fiunt non sine ratione et sapientia contineri. Dicis itaque mihi: Que est ista ratio, per quam non datur statim id ad quod desideratur ab hac uita molestissima peruenire, sed certis prefinita temporibus grauis hec et temporalis conuersatio totius consummationis terminum sustinet, ut tunc humana uita, ueluti quibusdam absoluta repagulis, quieta rursum ac libera ad beatum et impassibilem statum future contemplationis  occurrat? Sed ad hec, utrum ueritati propinquet ratio, de his que perquiruntur ipsa euidenter ueritas nouerit; quod autem nostram subit intelligentiam tale est. Dico etenim sermonem primum rursum assumens quo dixerit Deus: Faciamus hominem ad imaginem et similitudinem nostram: imago quippe Dei perfecta in omni humana natura modum perfectionis est consecuta. Adam uero necdum formatus est, terrena uero conditio iuxta quamdam sui nominis expressionem dicitur Adam, ut asserunt qui Hebree lingue periti sunt. Idcirco et Apostolus patria uoce, id est, Isrelitarum sufficienter instructus, hominem de terra terrenum nominat, uelut in Grecum sonum Ade uocabulum transferens. Factus est igitur ad imaginem homo uniuersalis, si natura Deo simillima,  et factus est ab omnipotenti sapientia non pars totius, sed omnis nature simul plenitudo. uidit autem quia omnes fines continet, sicut Scriptura commemorat, quia in manu eius omnes fines terre; uidit qui nouit omnia antequam fiant, diuina scientia cuncta complectens, quanta iuxta numerum in singulos futura esset humanitas. Et quia pariter quoque uidit figmentum ad malum nisus habere proniores, et quod ab angelica dignitate sponte defluens, communi nature humillime necteretur, idcirco quiddam de irrationalibus imagini sue permiscuit. Non enim est in illa diuina et beatissima natura differentia maris et femine, sed quamdam proprietatem irrationalis, ut dixi, formationis ad hominem transtulit, nequaquam iuxta creationem illam sublimissimam multiplicationem  nostre generationis instituens.  tunc crescere et multiplicari homines imperauit, sed quando fecit masculi et femine differentiam, tunc ait: Crescite et multiplicamini, et implete terram, quod non est diuine nature, sed irrationabilis proprium, sicut historie textus ostendit, que primitus hic de irrationalibus a Deo prolata fuisse significat. Quod si prius differentiam masculi fecisset in nobis et femine, et per hanc uocem qua dictum est: Crescite, uim multiplicationis homini contulisset, nequaquam generationis huius indigeremus specie, per quam irrationabilia contemplantur. Quia igitur ante contemplatus est uirtute prescientie sue Deus plenitudinem hominum per animalem procreationem ad uitam esse uenturam,  qui cuncta ordine et ratione dispensat, hanc homini generationis speciem necessariam condidit, que ad humilitatem nature nostre procliuior foret, quam uidit antequam fieret, qui futura tanquam presentia contuetur. Idcirco ad creationem hominum mensuram quoque temporis ante disposuit, ut iuxta commorationem predestinatarum in hoc mundo animarum simul et mora temporis tenderetur, et tunc ipsius temporis fluens motus tandem aliquando consisteret, cum iam in eo humanum genus oriri non posset. Consummata ergo generatione hominum, simul quoque tempus deficiet, et sic restitutio fiet omnium, in qua uniuersali transformatione commutabitur genus humanum, a corruptibili et terreno statu ad impassibilem transiens et eternum, quod mihi uidetur et  sanctus Apostolus ad Corinthios stationem subitam temporis, et econtrario resolutionem rerum predixisse mobilium, in quibus ait: Ecce mysterium uobis dico: omnes quidem resurgemus, sed non omnes immutabimur, in momento, in ictu oculi, in nouissima tuba. Cum enim plenitudo, ut arbitror, humane nature iuxta prescitum a Deo modum ad suos uenerit terminos, quibus ad incrementum numeri animarum nichil ulterius desit, in momento temporis eorum que sunt commutationem fieri docuit, momentum nominans et ictum oculi illius temporis indiuiduum et sine ulla distantia terminum, ita ut nequaquam possibile sit iuxta nouissimum et supremum quidquam plus celeritatis accedere, propter quod multa pars extremitati relinquetur, que hanc circumactam commutationem in morte possideat,  sed mox ut resurrectionis insonuerit tuba, que tunc excitatura est mortuos, et his qui in uita reperti fuerint iuxta similitudinem eorum qui de mortuis resurrexerint immutatis, ad incorruptionem pariter uenient, ut iam nequaquam deorsum premantur corporeo pondere, nec eos moles terrena detineat, sed sublimiter in era perferantur. Rapiemur enim, inquit Apostolus, in nubibus obuiam Domino in era. Et ita semper cum Domino erimus. Igitur exspectamus tempus illud, quod nunc necessario humanis incrementis extenditur. Nam et Abraham, et qui cum eo patriarche sunt habuerunt quidem desiderium uidere bona Domini, nec quiuerunt celestem patriam perquirere, sicut idem dicit apostolus: sed tum adhuc gratia spei sunt constituti, Deo  pro nobis melius prouidente, iuxta eiusdem beati Pauli uocem, ne sine nobis consummarentur. Si igitur illi dilationem hanc equanimiter pertulerunt, qui de longe spe sola atque fide cernentes bona Domini et salutantes ea, sicut testatur Apostolus, certam sperandarum rerum iucunditatem in eo tantummodo collocarunt, quod fidelem promissorem confisi sunt, quid nos plures conuenit estimare, quibus forsitan nec ad meliorem spes ex uite potest qualitate suppetere? Defecit et pre desiderio prophete anima, qui per psalmodiam amoris sui magnitudinem confitetur et dicit: Concupiscit et deficit anima mea in atria Domini, et si eum in extremis proiici contingat, id postulat, tanquam maius sit atque prestantius, in illis esse nouissimum, quam primum in tabernaculis  peccatorum. uerumtamen dilationis erat patientissimus, beatificans quidem illam conuersationem breuemque participationem eius millibus presentis temporis anteponens. Melior enim est, inquit, dies una in atriis tuis super millia. Sed tamen necessariam dispensationem eorum que geruntur non egerrime ferebat. Idonea uero res ad beatitudinem constat hominibus, quod bona sperare non desinant; idcirco idem propheta in fine ipsius psalmi ponit et dicit: Domine Deus uirtutum, beatus homo qui sperat in te. Non itaque conuenit paruam curam eorum que uentura sunt angusto pectore retinere. Sed ne potius a promissis excidamus, studium nos oportet impendere. Quemadmodum enim si quis me inexpertum rudemque premoneat, quod estatis tempore  fructuum fiat opulenta collectio, et replebuntur quidem horrea frugibus, mensa uero copia ipsius ubertatis cibis erit referta quamplurimis, uanus profecto uidebitur, si aduentum temporis anticipare festinet, qui debet utique primum semina spargere, fructusque sibi diligentia ipsa preparare, uelit nolit. Tempus enim sicut prefixum est ueniet, quod non similiter excipient hi qui sibi prouident abundantiam frugum, et qui omni apparatu uacui hora ipsa fuerint comprehensi: sic et nobis arbitror expedire, cum sit omnibus patefactum predicatione diuina que nunc geritur, futurum tempus nostre commutationis insistere, non tempora discutere que uentura sunt, quia non esse nostrum ait Scriptura nosse tempora uel momenta, neque cogitationes aliquas exquirere,  quibus a spe resurrectionis anima debilitata lassescat. Sed si qua credulitas eorum que promittuntur in nobis est, debemus, conuersationis optime studiis inherentes, futuram gratie antiquitatem ipsam uenerabilem equanimiter opperiri.



CAPUT XXIu. Quod qui exordium constitutionis mundi fatetur, necessario eius etiam de fine concedat.

Si quis autem mundi cursum qui nunc est quadam sese lege mouentem conspiciens, per quam spatium labitur temporale, nequaquam dicat mobilium cessationem que predicta est posse contingere, manifestum est hic quod nec in principio factum a Deo celum terramque fateatur. Qui enim principium motus credit, de fine omnino non ambigit: qui uero  finem non recipit, constat eum nec initium accepisse. Sed sicut fide aptata esse secula intelligimus uerbo Dei, sicut Apostolus ait, ut ex inuisibilibus uisibilia fierent, eadem fide mutetur de uerbo Dei, qui necessariam eorum que sunt translationem fore predixit. Quo autem id fiat modo, curiosi est querere. Nam et ibi perfecta esse que uidentur, ex inuisibilium fide percipimus, inquisitionem incomprehensibilium transeuntes: quinimo cum de multis ignorare nos sermo commoneat, non paruam satisfactionem de rerum credendarum ambiguitate concessit. Liceret enim contentiosis et ibidem quibusdam argumentationibus fidem consequenter euertere, ne de materiali conditione uera esse putetur oratio quam sancta Scriptura pronuntiat, omnia que sunt, ex Deo esse confirmans.  Qui uero contraria ratione nituntur, ceternam Deo dicunt esse materiam, talibus argumentis suum dogma fingentes: Si simplicis Deus nature est, sine materia utique et sine quantitate, et sine mole, et sine compositione est, cuiuslibet figure prescriptionis alienus existens. Omnis autem materia in spatiorum distentione perspicitur, comprehensionem sensuum nequaquam prorsus effugiens, que in colore ac figura, mole quoque et qualitate et impressione uel duritia, ac reliquis similibus rebus agnoscitur: quorum nichil in natura diuina potest penitus inueniri. Quod ergo machinamentum est, ut ex eo quod nulla distantia prescribitur, natura procedat, que distantiis continetur? Si enim hec exinde creduntur existere, certum est quod inherere illi, et  iuxta ineffabilem rationem, sic in generationis ordinem peruenisse putanda sunt. Si autem in eo res est materialis, quomodo materialis ipse non est, qui in se materiam continet? Similiter autem, et omnia quibus materialis natura figuratur: si ideo ergo creditur esse quantitas, quomodo sine quantitate est Deus? Si in eo quod compositum est, quomodo ipse simplex et sine compositione est? Unde eum aut materialem esse necesse est, quia ex ipso subsistere materiam ratiocinatio ipsa compellit. Aut si quisquam hoc refugit, extrinsecus introductam esse materiam ad constitutionem uniuersorum nichilominus estimabit. Si igitur extraneum erat, aliud preter Dominum fuisse constabit, qui simul intelligatur secundum rationem perennitatis cum ingenito substitisse, ita ut  duo principia pariter ingenita ratiocinatio colligat, eius scilicet qui artificiosius operatur, et qui hanc disciplinabilem formam huius operationis excipiet. Si quis autem ueluti necessitate compulsus, supponat sempiternam omnium conditorum materiam, quam tunc Manicheus suorum dogmatum fauorem defensionemque reperiet, qui materialem causam iuxta ingeniti ingenerationem bone nature cequare contendit? Sed nos audientes ex Deo esse omnia, Scriptura dicente retinemus, et qualiter ex Deo sint, quia super intellectum nostrum est, nequaquam curiose perquirimus, diuinam naturam creatricem credentes esse cunctorum, cum et quod ratio erat constituit, et constitutum iam in quam uoluerit quantitatem mira commutatione perquireret. Consequenter ergo arbitramur  ea qua sunt ad illam institutionem que necdum est, diuine uirtutis uoluntate posse subsistere, si et consummationem rerum ad ipsius potentiam referentes, in nullo discipline nostre rationem propter id quod dicere credimus, assumeremus, quamuis possemus quadam inuentione uerborum suadere illis qui de materia contentionibus disputant, ne auderent facile disputationi nostre deinceps obuiare.



CAPUT De natura celi, quod non sit ex quatuor elementis secundum Aristotelem.



Aristoteles autem quintum inducit corpus, ethereum,  inquam, quod in circuitu fertur, nolens celum ex quatuor elementis generatum esse; in circuitu autem ferri dicit hoc quintum corpus, quod circulari circumgyratione moueatur, quod Plato ex igne et terra constare manifeste disserit, ita inquiens: Corporee speciei, et uisibile et tangibile, quod sit, esse oportet, sine igne autem nichil unquam uisibile fiet, neque sine solido tangibile, at solidum nequaquam absque terra existit. Proinde ex igne et terra huius Uniuersi corpus inchoans Deus fecit, duo autem sine tertio bene consistere nequeunt, uinculo enim utrumque coagmentanti opus est; uinculum uero optimum est, quod et se ipsum et que colligantur quam maxime unum efficit; hoc autem conuenientissime proportionata est perficere, uinculum dicens media duo elementa  ex huiusmodi proportione assumpta. At qui Hebreorum doctrinam colunt, de celo et terra euariant, nam hi quidem fere omnes ex nulla precedente materia genitum esse celum et terram dicunt, quia Moses ait: In principio fecit Deus celum et terram. Apollinarius autem uult ex abysso fecisse Deum celum et terram; uerum abyssi ut genite, Moses de generatione celi non meminit. In Iob autem dictum est quod fecit abyssum; ex hoc igitur censet omnia alia generata esse; non tamen ingenitam uult, sed ante cuncta corpora productam eam esse, et presumpsisse a conditore ad aliorum subsistentiam manifestationem. Unde abyssi , sed quomodocunque hoc se habeat, nichil refert. Nam et ita omnium Deus conditor ostenditur ex non entibus fecisse omnia.  Aduersus eos uero qui unum solum elementum esse astruunt, terram, ignem, uel erem, uel aquam, que ab Hippocrate dicta sunt sufficient. Si enim duntaxat unum esset, nunquam doleret homo, neque enim esset a quo doleret si unum existeret; quod si doleret, undenam esset quod sanaret? Oportet autem egrum cum sensu transmutari. Si uero unum solum esset elementum, non existeret utique in quod transmutaretur; non transmutatum autem, sed manens in se ipso, nequaquam doleret, etiamsi sensibile foret; at quod patitur ab aliquo pati necesse est. Si itaque unum modo esset elementum, preter illius qualitatem nulla alia foret a qua pateretur animal; quod si neque transmutari, neque pati quiret, quonam pacto doleret? Ostendens igitur hoc impossibile esse, ex  confesso inducit: Si autem doleret, undenam esset quod sanaret? Nunc autem non est unum quod sanat, sed multa; minime ergo ex uno elemento constituitur homo. Ceterum ex quibus ipsi conantur proprium quisque communire dogma, his maxime ostenditur quatuor esse elementa; etenim Thales aquam solam dicens elementum, demonstrare nititur reliqua tria ab hac generari, nam hypostasim eius terram fieri quod est, erem, quod tenuius autem ere, ignem. Anaximenes uero erem solum ponens, ostendere quoque tentat alia elementa ex ere produci. Heraclitus item et Hipparchus Ponticus ignem afferentes, iisdem demonstrationibus utuntur. Cum itaque et hi dicant ignem aliorum elementorum esse generatiuum, et iste similiter erem, ille uero aquam,  manifeste liquet quoniam omnia elementa uicissatim se transmutant, inque se inuicem uertuntur, quodlibet horum elementum esse necessario consequitur. Quodcunque enim quatuor elementorum absumpseris, et hoc ab alio fieri comperietur.



CAPUT XXu. Aduersus eos qui audent asserere ceternam Deo esse materiam.

Non enim iuxta eorum que per consequentiam reperiuntur materie fertur opinio que ex intellectuali hanc quoque sine materia existere pronuntiat. Omnem namque materiam quibusdam subsistere qualitatibus inuenimus, quibus si priuetur, nulla ratione poterit comprehendi. Sed enim unaqueque qualitatis species subiecta ratione diuiditur. Ratio autem intellectualis est, nec est eius corporalis inspectio:  ut puta sit in contemplatione nostra propositum animal aliquod, uel lignum, uel quid aliud, quod materiali constitutione subsistit, multa de eodem subiecto cogitationis discretione perpendimus, quorum singula que simul inspecta sunt, sine permixtione aliqua ratione et ordine continentur. Alia namque coloris est ratio, et alia ponderis, quantitatis. Item et qualitatis alia, et alia nichilominus tactus; nam mollities et bipedale et reliqua que dicta sunt, neque sibi inuicem, neque corpori ulla similitudinis ratione consentiunt. Singulis enim propria quedam ratio interpres adiuncta est, nulli earum que in subiecto suo cernuntur qualitati communicans. Si igitur intelligibilis quidem color, intelligibilis etiam figura, nec non et quantitas ceteraque huiusmodi proprietatum;  horum uero singula si auferas a subiecto, etiam ratio corporis tota dissoluitur: consequens est ut quorum absentiam resolutionis corporis causam esse cognoscimus, horum conuentum atque concursum perficere materialem naturam estimare debeamus. Sicut enim corpus non est color aut figura, aut distantia aut pondus, aut reliqua proprietatum, cuicunque adsunt, ad horum singula, sicut diximus, corpus esse non possunt, sed aliud quid preter corpus iuxta suam proprietatem esse monstratur: ita econtrario ubicunque memorata concurrunt, substantiam perficiunt corporalem. Etenim si intellectualis horum probatur inspectio, intellectualis autem diuina natura est, nichil incongruens ex incorporea natura intelligibili has occasiones ad corporalem generationem  posse subsistere, cum intellectualis quidem natura intelligibiles potentias faciat, earum uero conuentus in inuicem materialem naturam ac generationem consequenter educat. Sed hec in transcursu discussa sunt. Nobis autem rursus ad fidem ratio tota referenda est, per quam ex non exstantibus omnia substituta esse didicimus, et rursus in alium quemdam transmutanda statum Scripturis uenerabilibus edocti minime dubitamus.



CAPUT XXuI. Quemadmodum quis etiam ab his qui foris sunt adducatur, ut Scripture docenti de resurrectione debeat credere.

Sed forte quispiam corpora iam soluta conspiciens, et pro modo suarum uirium diuinam perpendens rationem, resolutionem impossibilem esse fateatur et  stare que mouentur, imo et surgere que modo non mouentur, fieri non posse pronuntiet. Sed quicunque est ille primum quidem et maximum de resurrectione ueritatis accipiat argumentum, quod predicator eius probetur omni fide dignissimus, eorum uero que dicuntur fides ex his que predicta ac completa sunt suam retinet firmitatem. Quia uero plures nobis diuersosque sermones diuine Scripture commendauit auctoritas, facile reor utrum falsa an uera sint ea que dicta sunt ex his que iam completa sunt explorare, et per illa hoc quoque dogma resurrectionis inspicere. Nam si in aliis rebus falsi sermones et procul a ueritate monstrantur, nec hoc extra mendacium esse cognoscitur. Si uero cetera omnia uera, experientia ipsa testante, consequens est per ista ueram  predicationem resurrectionis existere. Quapropter unius uel duorum de his que sunt predicta memoremus, simulque eorum proferamus euentum, quatenus agnoscere possimus utrum ueritati oratio nostra respondeat. Quis igitur ignoret qualiter antiquitus floruerit Isreliticus populus, omnibus se propemodum mundi potestatibus efferens, qualia eorum regna erant in urbe Hierosolyma, quales muri uel turres, templi quoque quanta magnificentia, ut etiam discipulis Christi uiderentur miraculo, ipsumque Dominum precarentur attendere. Sicque erant ex his que cernebant stupore admirationis affecti, ut sancti Euangelii declarat historia, dicentes: Qualia opera, qualesque essent edificationes! Dominus autem futuram loci desertionem et pulchritudinis illius exterminium,  his qui in presentiarum nimis admirabantur insinuat, nichil eorum que uidebantur post paulum dicens esse mansurum. Sed et tempore passionis, cum eum mulieres sequerentur plangentes atque lamentantes quod damnatus esset iniqua sententia , consilium prebuit, et pro his que circa se flebant quiescerent, quia lacrymis digna non essent, differrent autem lamentationes uel planctus in tempus illud quo ueras exprimerent, cum ciuitas eorum premeretur ab obsidentibus, et in hoc angustiarum et calamitatis uenirent, ut beatum tunc qui non esset natus eo tempore testarent. In quibus etiam scelus illud, quod suos pro fame filios uorarent, pronuntiauit uerbis dicens in diebus illis sterilem que non pareret  esse felicem. Ubi igitur illud regnum, ubi templum, ubi murorum et turrium celsitudo, ubi Isrelitarum illa potentia? Nonne illi quidem per omnes fere terras alius alibi uidentur esse dispersi, et cum eorum subuersione regnum quoque est destructum? uidetur autem mihi hec et horum similia Dominus non ipsarum rerum gratia ante dixisse,  sed ut per hec nunc de rebus maximis fides consequenter haberetur. Nam testificatio que in istis operibus constat, in illis quoque ueritatis esse probatur ostensio. Quemadmodum si quis agricola uim seminum inexperto referens, ab eo minime credatur, sufficit ei ad probationem ueritatis in uno seminis  grano eorum demonstrare potentiam, ut de reliquis eius firma probetur assertio; qui enim uiderit unum granum, ut puta tritici, aut hordei, aut alicuius ceterorum que in medicine mensura esse contigerit, posteaquam depositum fuerit terre uisceribus, in spicam surgere, ex hoc uno iam de ceteris dubitare non poterit, ita mihi de mysterio resurrectionis testimonium uidetur idoneum ipsa ueritas predicta et completa factorum, seu potius ipsius iam resurrectionis experientia, quam non tam uerbis quam rebus instructi percepimus. Nam quoniam magnum aliquid et supra fidem erat de resurrectione miraculum, Dominus ab inferiore signo uirtutis incipiens, paulatim fidem nostram ad celsiora quibusdam processibus assuescit. Sicut enim quedam mater competenter  paruulum lactans interim labellis ubera teneris immulget, ast ubi producere dentes ceperit, offert ei panem, non, sicut est, durum aut rigidum, ne ibi soliditas exasperet mollitiem gingiuarum, sed mandens propriis dentibus mordificat, et uiribus paruuli cibum preparat congruentem, deinde iuxta profectus etatis ei qui erat mollioribus assuetus escas preparat fortiores; sic humanam pusillitatem Dominus uelut imperfectam infantiam tantis alendo miraculis atque regendo per eam que desperata decumbebat egritudine, ei uirtutem resurrectionis informat, que res ad consummandum erat quidem miserabilis, sed non talis ut minime fieri posse crederetur. Imperans enim febri que fortiter socrum Simonis exurebat, tantam mali causam sic e uestigio transtulit, ut sine mora consurgens ministerium posset exhibere presentibus,  que sperabatur protinus esse moritura. Post hec parumper uirtutis adiiciens, reguli filium languentem sub professo periculo sanauit. Sic enim narrat euangelica historia: Incipiebat enim mori, patre uociferante ac dicente: Descende, Domine, priusquam moriatur puer; operator item resurrectionis eius qui credebatur esse moriturus miraculum potentia prestantiore perficiens, ut nec ueniret ad locum, sed eminus custoditus uitam puero precepti uirtute transmitteret; deinde nos consequenter erudiens, ad uirtutum sublimiora perducit. Nam ad filiam principis sponte perueniens occasiones itineris prestitit, ut et sanitas eius que laborabat profluuio sanguinis uulgaretur, et tanta mora temporis mors preualeret egrotanti,  sed nunc anima separata de corpore, turbatisque clamoribus luctuosis his qui casum planctibus efferebant, ueluti e somno puellam imperatiuo sermone resuscitauit ad uitam. uia quadam et consequentia fragilitatem humanam ad maiora sustollens, rursus hec quoque miracula solita uirtute transcendens celsiore potentia, iter facit hominibus quo fidem resurrectionis admitterent. Ciuitatem quamdam Naïm nomine in Iudea esse sacra Scriptura commemorat. In hac fuit uidue cuiusdam unicus filius puer, non puer talis qui computaretur in paruulis, sed ex pueritia in iuuentutem iam iamque profecerat. Unde et iuuenem illum sermo celestis appellat, plura paucis insinuans. Lamentatio magna est ipsa relatio: Erat, inquit, uidua mater defuncti. Perspicis pondus calamitatis,  quomodo passionem breuiter extulit. Quid enim est quod dicitur? Quia non erat etiam spes ulla qua posset filios recreare, tanteque leuamen orbitatis assumere. uidua quippe erat, nec habebat alterum quem pro defuncto conspiceret. Nam partus ei exstiterat singularis. Quantum uero hoc malum sit, facile omnes intelligunt, qui nature iura cognoscunt. Solum hunc in doloribus nouerat, solum suis lactauerat uberibus, solus illustrabat eius conuiuium, totiusque doloris, solus erat causa letitie, cum luderet aut aliquid ageret, cum institueretur aut ornaretur, cum ceuis in processionibus, in palestris, in conuentibus iungeretur, omne quidquid matris oculis dulce pretiosumque suberat, solus unicus offerebat. Iamque nuptiale tempus aduenerat, stirps uidebatur generis,  ramusculus successionis, baculus senectutis et etatis incrementum. Erat et altera lamentationis occasio. Qui enim iuuenem retulit florem simul qui marcuerat indicauit, cuius adhuc uultus lanugine uestiretur, et genarum decor grato fulgore nitesceret. Quid igitur super eius obitu mater pertulit, quanto uiscera eius igne perusta sunt? Quam copiosissimas et amarissimas super eum lacrymas fudit? Tabescens quodammodo et cadauer eius amplectens, ne properaretur sepultura eius, tantoque casu satiari desiderans, diu longas in fletu uoces emittere cupiebat, ita ut omnes audientes moueret ad luctum. Nec hoc pretermisit enim sancta relatio. uidens, inquit, eam Dominus, misericordia motus est, et accedens tetigit loculum; qui autem portabant steterunt; et dixit defuncto: Adolescens,  tibi dico, Surge, et protinus eum uiuentem matri instituit, nunc non in parua mora atque distantia, quamuis nondum sepulti, tamen sepulture uicini, uita Domino resurrectio mortui, equidem miraculum maius, sed equale prorsus imperium. Adhuc autem magnificentius promuntur signa uirtutum, ut magis ac magis propinquetur illi rei qua uidetur de mortuorum resurrectione dubitari. Infirmatur quis de familiaribus Christi nomine Lazarus, quem Dominus quamuis amicum idcirco distulit uisitare, et ab egrotante procul abfuit, ut, absente uita, mors aditum reperiret, et per infirmitatem quod suum erat efficeret. Indicat discipulis quid in Galilea contigerat Lazaro, et quod illuc sibi properandum esset, ut eum suscitaret a mortuis. Illi uero propter Iudeorum seuitiam  memorata loca declinabant, exitiale ac periculosum putantes rursus in Iudeam pergere, et inter homicidas impiosque uersari, et ideo remorantes atque differentes, ne ibidem reuerterentur tempora protrahebant. Obtinuit imperium Domini, eoque proficiscente discipuli subsequuntur, ut in Bethania primitias uniuersalis quodammodo resurrectionis inspicerent. Quartus erat iam sepulto dies, cunctaque uidebantur erga busta persoluta; constabat corpus in monumento depositum, et, quod erat consequens, iam timore distentum corruptionis interitu soluebatur. Sanies enim in terram ipsa necessitate defluebat, fugienda procul dubio res, cogente natura, id quod resolutum fuerat fetor teterrimus exhalabat. Hoc autem factum est ut generalis resurrectionis opus, quod ab infidelibus  minus creditur, manifesti miraculi ostensione probaretur. Non enim quis eleuatur ex egritudine, nec in extremis locatus retinetur in uita, nec paruula nuper mortua suscitata, nec monumento proximus iuuenis suum feretrum deserit, sed uir primatus putrescens atque diffluens, ita ut nec sororibus eius esset tolerabile ut Dominus propinquaret monumento, propter insitam molestiam iam resoluto cadauere: una tamen uoce uiuificatus, fidem facit predicatori, que spem resurrectionis affirmat. Hoc est quod de uniuersis in commune credamus, quod in partibus experientia ipsa didicimus. Sicut enim uniuersali resurrectione dicit Apostolus ipsum Dominum de celo descendere in iussu et in uoce archangeli et in tuba Dei, ut ad incorruptibilitatem mortuos excitet,  ita et nunc mortem ueluti somnum quemdam imperio dominice uocis, is qui erat in monumento discutiens, et corruptionem que de morte prouenerat a se longe secludens, integer atque perfectus exilit de sepulcro, nec ipsis uinculis quibus erat astrictus ad gradiendum omnino prohibitus. Parua hec estimas ad faciendam fidem quod resurrectionem fore credimus mortuorum? An queris et ex aliis hanc tibi firmari deberi sententiam? Non mihi uidetur frustra his qui erant Capharnaum ueluti ex persona eorum dixisse Dominum: Utique dicitis mihi hanc parabolam. Medice, cura teipsum. Oportebat enim, ut quod in aliorum corporibus fecerat resurrectionis miraculum, innotescens in se ipso iuxta id quod homo esse dignatus est, approbaret, multis sperum modis predicationem  suam etiam propria morte confirmans. uidisti puellam nuper uiuere desinentem, iuuenem quoque propinquantem sepulcro, nec non et Lazarum pene resolutum, omnes equaliter ad uitam una iussione uocati sunt; queris et eos qui ad mortem per sanguinem et uulnera peruenerunt, ne quis forsitan in hoc defectus sit, quominus gratia cuncta uiuificantis appareat. Cerne clauis Domini manus esse transfixas, cerne latus cuspide perforatum, circumfer digitos tuos per aperturas clauorum, mitte manum in uulnus quod ex lancea constat effectum; coniicis forte quantum ad interiora cuspidis acumen penetrare potuerit ex latitudine cicatricis eius; libet metiaris ingressum, plaga etenim ipsa impulsu uirilis manus effecta, quantum in altum descenderit, ostendit euidenter.  Si igitur sic affectus resurrexit a mortuis, opportune illud Apostoli proferimus: Quomodo quidam dicunt in uobis quia resurrectio mortuorum non est? Quia igitur pronuntiatio omnis Domini uera monstratur ipsa testificatione factorum, id enim non tantum uerbo didicimus, sed opere ipso manifestam promissionis eius spem per eos qui iam ad uitam de resurrectione uenerunt nos accepisse gloriamur, que iam incredulis ulla remanebit occasio? Nonne renuntiantes his qui per philosophiam et inanem fallaciam despicere simplicitatem fidei moliuntur, purissimam confessionem spei nostre retinebimus in paruo, dicentes ad prophete modum gratie ipsius, cum dicit ad Dominum: Auferes spiritum ipsorum et deficient, et in puluerem suum reuertentur; emitte Spiritum tuum  et creabuntur, et renouabis faciem terre, quando et letari Dominum in operibus suis affirmat, cum deficient peccatores a terra. Quomodo enim quis peccator ultra uocabitur, cum iam peccata esse non possint?



CAPUT XXuII. Quod non sit contra id quod deceat resurrectio mortuorum.

Sed sunt quidam qui humanarum cogitationum defectu, ad mensuram nostram diuinam potentiam iudicantes, quod ipsi capere nequeunt, nec Deo esse possibile confirmant. Ostendunt enim nobis antiquorum reliquias mortuorum prorsus absumptas, et quas ignis redegit in cineres, et super hec bestias que  uescuntur carnibus, huic rationi admouere monstrantur, et piscem qui carnem hominis naufragio pereuntis in suum traiicit corpus, et hunc rursus effectum hominis escam, atque in comedentis quantitatem per digestionem esse conuersum, multaque alia nimis inepta, et magni Dei uirtuti atque magnificentie prorsus indigna ad euersionem ueri dogmatis proferunt; tanquam non possit Deus per hec eadem rursus ex consummatione quod est proprium hominis reformare. Sed nos in breui prolixos uanissime rationis eorum succidamus excursus, confitentes resolutiones corporis in ea fieri pro quibus constat, nec solum terram, iuxta diuini sermonis auctoritatem, in terram reuerti, sed et erem atque humorem sue simillime portioni restitui, et singula que in  nobis sunt, ad originemque propriam commigrare. Et licet uolucribus carne uescentibus, licet feris carne uescentibus humanum corpus tradatur in cibum, eisque his casibus misceatur, licet sub dentibus piscium ueniat, et per ignem in uapores conuertatur et puluerem, ubicunque iuxta subiectam rationem quis circumtulerit hominem, intra hunc mundum eum esse necesse sit, quem Dei manu contineri uox instruit diuinitus inspirata, cum dicit, quia in manu eius sunt omnes fines terre. Quod si tu non potes ignorare que tuo palmo contineas, opinaris scientiam Dei, que est tua uirtute superior, eorum que uirtute diuina manu continentur id quod certum est minime perscrutari?



CAPUT XXuIII.  Quod possibile sit, in omnia elementa humanis corporibus resolutis, iterum ex communi proprium singulis integrari.

Sed forsitan ad elementa totius mundi respiciens, difficile putas statum nostrum ad cognatum elementum eris attractum, calidum quoque et humidum, atque terrenum nostre substantie similiter propriis partibus immixtum, iterum de communi singulis quod est proprium posse restitui. Proinde tu uel exemplis humanis non cogitas hoc quoque diuine uirtutis fines non posse transcendere. uidisti profecto alicubi in commorationibus hominum communem gregem simul in commune pascentem, sed cum rursus grex per possessores diuiditur proprios, seu consuetudo  locorum, seu signa pecoribus imposita, quod suum est restituit singulis: tale quid et de temetipso pertractans, minime ab eo quod decet aberrabis. Denique cum naturali uinculo atque caritate circa corpus suum quod inhabitauit anima detenta sit, inest ei latens quedam permixtio quam nunc habent inuicem affectio quedam atque cognitio, ueluti a natura quibusdam signis impositis, per que communitas inconfusa permanens discernatur proprietatibus singulorum. Cum igitur anima cognatam atque propriam rem ad semetipsam rursus attraxerit, quis, oro, labor diuina presertim non prohibente natura uirtutem, ut sua rursus in se conueniant, et ineffabili quadam nature concursione ad propria queque contendant? Quod autem anime et post resolutionem  signa quedam conformationis nostre permaneant, ostendit illa disputatio que apud inferos facta est, quando corporibus iam sepulture traditis, animabus inheserat quedam notitia corporalis, per quam et Lazarus agnosci, nec diues potuit ignorari. Nihil ergo extra rationem est, si credatur ex communi proprietate resurgentibus redire corporibus, et maxime id animaduertit qui naturam studiosius inuestigare curauit. Non enim per omnia fluunt atque commutantur ea que nostra sunt; alioquin incomprehensibilia prorsus existerent, nullam stationem habentia per naturam. Sed diligentius explorata ratione, uidetur eorum que in nobis sunt aliquid stare, aliud uero mutatione defluere. Corpus enim per incrementa detrimentaque mutatur, ueluti uestes quasdam per etates  quasdam se induens consequentes; stat autem per omnes has mutationes species inconuertibiliter, in se signa que sibi semel a natura sunt impressa non deserens, quibus per uniuersas corporis mutationes suam notitiam retinet. Subtrahenda est autem huic rationi illa permutatio que speciei aliqua occasione coniungitur; nam ueluti alienam quamdam personam feditatem sumit species, quam per languoris incommoda sustinet, qua ratione quadam sublata, sicut a Naaman Syro, uel ab his quos Euangelia referunt, rursus species que sub passione latebat, in suam notitiam reuertitur sospitate. Igitur, iuxta id quod Deo est similis, nulla mutatione fluit atque conuertitur, sed fixa permanet, idipsum semper existens,  secundum quam reformatio nostra diuinam similitudinem continet; et quoniam differentias speciei temperamentorum qualitates que mutantur efficiunt, temperatio uero nichil aliud quam elementorum est habitus, elementa autem dicimus que uniuerse conditioni subiecta sunt, ex quibus et humanum corpus subsistere profitemur, necessario species ueluti impressa signaculo permanet anime, formamque ipsam expressione susceptam nullatenus ignorat. Unde tempore resurrectionis ea recipiat rursus in se, que forme ipsi congruerint, congruunt autem illa quecunque ab initio speciei probantur esse inserta; ergo nichil extra rationem uidetur, rursus ex communi ad singulos redire quod suum est. Dicitur autem et , quod argentum uiuum uulgus appellat,  si per prona ac puluerulenta loca fundatur in pilas minutissimas per terram diuidi, nec illis concurrentibus inuicem posse misceri. Si quis autem rursus id quod multipliciter dispersum est in unum redigat, proprio generi fontem coniungi, nullis ad commixtionem suam interiectionibus irretitum. Tale quid arbitror oportere, et circa compositionem hominis animaduertere. Mox enim ut a Deo facultas fuerit attributa, ultro sibi partes similes propriis miscebuntur partibus, sine ulla difficultate eius qui naturam reformare dignatur. Nam et in his que nascuntur e terra nullum laborem nature conspicimus, cum triticum, uel milicem, uel quid aliud seminis frumenti uel leguminis in culmum, aristas spicasque conuertit sine difficultate; namque ultro congruens esca de communi  ad uniuscuiusque proprietatem seminis transit. Si igitur omnibus e terra germinibus communiter humor exponitur, et unumquodque per eum nutritur, et quod sibi competit, ad propria trahit augmenta, quid nouum si et in reparatione nostre reparationis  hoc fiat, cum a singulis resurgentibus id quod est proprium, sicut in seminibus accidit, attrahatur? Igitur ex omnibus possible est addiscere nichil extra ea que nobis experientia ipsa nota sunt predicationem resurrectionis existere. Et quidem de his que nostra sunt, id quod est notissimum silentio pene transieram, ipsum dico nostre formationis exordium. Quis enim nesciat mirificentiam nature, et quid accipiat materna uulua, quidue perficiat? Cernis quam simplex quodammodo est et exiguum quod uisceribus in occasionem  constitutionis nostri corporis deponitur; uarietatem uero perfecte substantie quis poterit explicare sermone? Quis autem nature communis huiuscemodi opus esse cognoscens, non possibile putet esse quod geritur? Quod si illud paruum, et quod pene pro nichilo ducitur, huius tante rei principium esse noscatur, magnum autem dico non solum ad formationem respiciens corporis, sed prius animam ipsam prorsus admiratione dignam esse pronuntio, et ea que circa ipsam mentem cernuntur.



CAPUT XXIX. Contra eos qui dicunt exstare animas ante corpora sua, uel econtrario ante animas corpora formari, in quo quedam fabulosa opinio de animabus.

Puto namque extra propositum esse negotium ut  perquiratur a nobis quod in ecclesiis ambigitur de anime constitutione uel corporis. Quibusdam etenim uisum est, qui ante nos de principatibus disputantes ueluti quamdam pestilentiam protulerunt, quod in conuersatione proprie anime ante subsistant. Sintque illic tam malitie quam uirtutis exempla proposita: et perseuerantem quidem in bonis animam nulla corporalis coniunctionis experimenta sentire; si uero boni participatione defluxerit, tunc ad hanc uitam recedere, atque in corpore commorari. Alii uero traditum a Moyse ordinem de conditione hominis intuentes, secundo loco, id est post corpus animam iuxta tempus affirmant, cum primum accipiens Deus limum de terra formauit hominem, et ita per insufflationem deinceps animauit. Hac autem ratione prestantius  ostendunt corpus esse quam animam que est ei conserta, eo quod ante formatum est. Dicunt enim propter corpus animam factam, ne sine spiritu formatio immobilis permaneret. Omne uero quod propter aliud efficitur, uilius est profecto eo propter quod efficitur, sicut Euangelia profitentur, cum anima plus est quam esca, et corpus quam uestimentum, quia propter hec ista concessa sunt; non enim propter escam facta est anima, nec uestimentorum gratia constat esse corpora formata; sed cum hec existerent, illa propter usum necessaria sunt prouisa. Quoniam igitur assertio utriusque opinionis uituperatione non caret, et eorum qui prius uiuere animas in suo quodam statu atque ordine opinantur, et eorum qui eas post corpora creatas existimant, necessarium  esse reor ea que in eorum dogmatibus asseruntur aliquatenus explorare. Nam si uolumus utrorumque diligentius inuestigare sermones, et uniuersas ineptias patefacere que ipsorum opinionibus probantur annexe, spatio longi temporis indigemus, et ideo paucis, sicut est possibile, ea que ab eis dicta sunt intuentes, ea refellere non moremur. Qui prime professioni patrocinium prestant, et antiquiorem animarum conuersationem propter hanc uitam corporis asserunt, non mihi uidentur gentilium dogmatum erroribus carere, qui multa de animarum in corpora transformatione fabulosa finxerunt. Quos si quis diligenter examinet, ad hoc assertiones eorum perduci ipsa necessitate deprehendet. Quod autem quemdam retulisse qui apud eos sapiens esse putabatur,  quod et uir fuerit et femina, deinde in uolucres euolauerit; itemque idem interdum effloruerit, et ad postremum uitam sit in humorem sortitus, nec procul distat a uero, et quidem iuxta iudicium eius quem talia proferre non puduit. uere namque ranarum coruorumque garrulitatibus et irrationabilitate piscium, et arborum insensibilitate digna hec eorum dogmata comprobantur, que unam animam per tot res pertransire confirmant. Ineptie huius hec causa est, quod ante subsistere animas arbitrantur. Consequenter enim principium dogmatis eorum in anteriora tendens ac promouens, usque ad hec monstra delabitur. Si enim propter malitiam aliquam a sublimiore statu decidens anima, sicut asserunt, efficitur homo, uitiosior autem profecto est conuersatio  corporalis quam illa intellectualis, necessitas omnis est, eam in tali uita positam, in qua plures occasiones peccandi deesse non possint, amplioribus malitiis affici, et uitiosiorem quam antea declarari. Humane uero anime uitiosite, irrationabilis rei similitudo est, cui familiariter adiuncta in naturam iumentorum quodammodo recidit. Semel enim per malitiam properans etiam cum irrationabilis effecta fuerit, tanquam a maiorum propositione desistit. Mali namque statio uirtutis est initium, uirtus autem irrationabilibus nulla est. Semper igitur in peius ipsa necessitate mutabitur, in id quod est deterius abiectiusque perficiens, et ad hoc quod extremum est iugi mutatione pertendens. Sicut autem transcendit rationalis natura sensibilem, sic ab hac ad insensibilem casus  est. Sed hactenus eorum sermo procedens, licet extra ueritatem feratur, tamen quadam consequentia ex ineptis inepta consequitur. Hinc etiam per incongrua et impossibilia fabulosum eis dogma generatur, quod anime consequenter omnimodum demonstret interitum. Que enim semel a sublimi conuersatione defluit, in nulla mensura malitie stare iam poterit, sed passionum affectionibus irretita, a rationali quidem ad irrationale transit, ab eo quoque in uirgulta insensibilia transferentur. Insensibile uero et examine quadam ratione uicina sunt, exanime autem sequitur id quod non est. Ita prorsus hac eorum consecutione, ad id quod non existet, anima resoluetur, quia impossibilis erat ei per necessitatem ad meliora transgressus: sed enim seducunt animam ex dumetis ad  hominem; ergo prestantiorem uitam que in dumetis est modum conuersationis incorporee per ista demonstrant. Ostensum est namque, quod processus anime nitentis ad mala, consequenter deuoluatur ad infima, inferiorque sit exanimis natura quam insensibilis, ad quam extremitatem initium dogmatis eorum animam consequenter adducit. Sed quia hoc illi nolunt, aut intra sensibilia concludunt animam, necesse est, aut si hinc ea rursus ad humanum reducunt, meliorem, sicut dictum est, ligneam uitam prime illius institutionis ostendi, quandoquidem exinde ad malitiam facta ruina sit. Hinc autem ad uirtutem tribuebatur excursus. Igitur sine capite et sine fine hec assertio esse conuincitur, que animas apud se prius preter uitam carnis astruit uiuere, et propter malitiam  corporibus obligari. Eorum uero qui iuniorem corpore animam esse contendunt, destruetur inconstantia, per ea que in consequentibus exponuntur. Quapropter ea reiicienda est ratio que ab utrisque defertur, per medium uero opinionum reor oportere dogma nostrum in ueritate dirigere. Est autem hoc quod nec iuxta gentilium seductionem malitia quadam depressas animas opinamur, quas illi quod ad rotationem totius poli, que nimia uelocitate fertur, per imbecillitatem concurrere nequeant, ob hoc in terram recidere profitentur; nec rursus hominem uelut instantiam quadam ratione ante formantis , ei propterea dicimus animam commodari; alioquin institutioni lutee natura intelligibilis inferior esse monstrabitur.



CAPUT XXX.  Assertio quod una eademque anime et corporis causa subsistendi esse uideatur.

Sed cum sit unus homo, qui ex anima constat et corpore, unum ei et commune dare oportet institutionis exordium, ne sibi ipse anterior posteriorque uideatur, ut corporis in eo conditio prima, et secunda constet alterius. Et in presentia quidem diuine uirtutis iuxta rationem paulo ante digestam, omnem plenitudinem humane conditionis ante subsistere profitemur, testificante nobis in hoc propheta, qui dicit, nosse Dominum omnia antequam fiant. In singulorum uero conformatione alterutrum non preferimus alteri, nec ante corpus animam, nec econtrario dicimus, ne diuisus homo iuxta differentiam temporis  in semetipso discedat. Nam cum duplex intelligatur nostra natura secundum doctrinam Apostoli, uisibilis scilicet hominis et latentis, si aliud quidem ante subsistat, aliud autem post superueniat, imperfecta quidem uirtus uidebitur conditoris, que non simul utrobique sufficiat, sed diuiso opere seorsum in singulorum medietatibus occupetur. Quemadmodum uero in tritico aut in alio quolibet semine cunctam speciem spica uidemus quadam potentia comprehensam, hoc est fenum, culusum, internodia, necnon fructum atque aristas, et nichil eorum ante subsistere in nature ratione, aut post accidere dicimus, sed insitam uim semini quodam naturali omine declarari, nec aliam ei superinduci naturam: iuxta hanc rationem et humani causam seminis opinamur existere, quod in  prima constitutionis occasione satum quidem simul est, iuxta nature potentiam, tenditur uero et declaratur quadam consequentia naturali, ad id quod perfectum est promouens, nec aliquid extrinsecus ad occasionem sue perfectionis assumens. Semetipsum namque ad id quod perfectum est consequenter extendit, ita ut nec ante corpus animam, nec propter animam subsistere corpus affirmari ueraciter possit, sed utrum sit utrius principium iuxta altiorem quidem rationem in prima uoluntate Dei dispositum, iuxta alterum uero in generationis occasionibus institutum. Sicut enim non potest membrorum distinctio ante formationem in eo quod ad conceptionem corporis iacitur inspici, ita nec anime contemplari proprietates in eo possibile est, priusquam exeant in  operationis effectus; et sicut nullus ambigit in membrorum et uiscerum differentiis illud quod est depositum, figurari non alia quadam subintrante uirtute, sed ea que inserta nature est ad hanc operationem sese uirtute ingerente, sic et de anime proportione rationale ratione similiter arbitrantur, quia etsi nondum per aliquas uisibiles operationes agnoscitur, nichil tamen in eo unius rei existere peruidetur. Nam, sicut species futuri hominis in eo est ui quadam atque potentia, latet autem propterea quod nequeat apparere, priusquam necessaria consecutio sinat atque permittat, sic et anima est quidem in illo, licet nondum appareat, apparebit autem proprium et naturalem operationis effectum corporali simul incremento  proficere. Nam quia non a mortuo corpore, sed a uiuente atque spirante, uirtus in conceptione peragitur, idcirco dicimus rationis esse, ut mortuum et exanime non putetur, quod a uiuente in occasionem uite dirigitur. Caro namque exanimis utique mortua est. Mors enim priuatione fit anime. Nullus autem super hoc antiquiorem priuationem quam habitum dixerit, si tamen exanime quod est mortuum quisquam anima antiquius asseueret. Si quis autem euidentius exigit argumentum quod uiuat illa portio que principium formandi animalis efficitur, possibile et ex aliis signis, quibus animatum discernitur atque separatur a mortuo, super hac parte conspicere. Argumentum namque uitalis rei de hominibus sumimus, quod aliquis caleat, quod moueatur, quod operetur; frigidum  uero atque immobile in corporibus nichil est aliud quam ipsa mortalitas. Quia igitur calidum quod et operans uidimus esse de quo loquimur, hinc etiam quod exanime non sit argumenta colligimus. Sed quemadmodum iuxta corporis portionem non illud dicimus carnem et ossa uel capillos, uel quodcunque conspicimus in homine, sed ui quidem atque potentia esse horum singula, nondum uero uisibiliter apparere: sic etiam iuxta anime portionem, necdum quidem rationale eius et irascibile et quecunque de anima considerantur, locum in illo habere memoramus, proportionem uero formati corporis, et consummationem etiam simul effectus anime dicimus, cum subiecto proficimus. Sic enim perfectus homo inter maiores obtinet anime operationes effectum, in exordio sue constitutionis aptos et congruos in se  presenti usui anime demonstrat adnisus, ut sibi per infusam materiam aptissimum domicilium formet. Nec enim possibile esse credimus in alienis edificiis animam competenter inseri, sicut non potest impressum cere signaculum aliene prorsus sculpture congruenter aptari. Quemadmodum uero corpus ex paruo procedit ad id quod est perfectum, sic et operationes conserte anime subiecte similiter concrescunt et proficiunt. Procedit quidem ea in prima constitutione, ueluti quedam radix abdita cauis tantummodo que nutrimentis ac incrementis est distributa , deinde cum ad lucem prodierit id quod insertum est germenque protulerit: tunc in eo gratia sensibilis efflorescit, iamque coalescens et in magnitudines competenter excurrens,  ueluti fructus quidam rationalis uirtus incipit elucere. Non enim omnis simul apparens, si cum instrumenti sui perfectione diligenter excrescens, tantumque semper fructificans, quantum capax est subiecti potentia. Si uero in hac formatione corporis, operationis anime fortassis inquiris, attende temetipsum, sicut ait Moyses, et quasi in libro, sic historiam operationis anime perleges; ipsa enim tibi natura quodammodo fabulabitur omni usu sermonis efficacius, uarias in corpore occupationes anime siue in anima, siue in uniuersali, siue in particulari conditione demonstrans. Sed de nobis superfluum puto sermonibus agere, et ueluti quibusdam procul et extra terminos constitutis miracula consueta narrare.  Quis enim se intuens uerbis indigeat, quibus nature iura cognoscat? Est quippe facillimum, ut quis modum uite sue considerans, et qualiter ad omnem uitalis operationis effectum opportunum corpus gerat, expendens animaduertat, erga quid occupata sit anime primordialis seu potius germinalis ex uiuente corpore detractum opificio nature deponitur; nam et fructuum interiora et radicum pullulamenta nondum priuata uiuacissimo uigore, que est eis insita per naturam, cum terre committuntur, quamuis occultam, tamen mundam qualitatem conseruant; talem uero uim atque potentiam non confert terra que continet, terra uelut a semet extrinsecus largiens; alioquin et mortua ligna faceret germinare: sed quod est insitum producit ad lucem amore suo in modum  nutricis quod plantatum est in radice ad medullam et corticem ramosque perficiens: quod nequisset fieri, nisi aliqua conserta esset potentia naturalis, que cognatam et congruam ex adiacentibus alimoniam trahens, uirgultum aut arborem aut spicam uel aliquid ex huiusmodi rebus effecit.



CAPUT XXXI. Contemplatio quedam medicinalis, potiusque de corporum constructione, paucis absoluitur.

Sed quamuis certissima corporis nostri formatione unusquisque a semetipso doceatur, ex quibus intelligit et uiuit et sentit, naturam propriam habens magistram, tamen et ex libris sapientum, qui ista studiosius scrutati sunt, fas est diligenter addiscere. Nonnulli namque qualiter positionis habeant singula que  in nobis sunt, per eam quam medici dicunt anatomiam, id est incisionem singulorum nodorum atque uenarum, propter quod effectus in uniuersa corporis membrorum interius et exterius contemplati sunt, et aliis retulerunt, ita ut sufficiens huic humane institutioni cognitio studiosius existeret. Si quis autem de his perquirit de nobis, profecto ei magisterium prebebit Ecclesia. Hec enim spiritualium lex est ouium, sicut Dominus ait, ut alienorum uocem non audiant. Unde sermonem breuiter afferamus. Tria quedam de natura corporis intelligenda percepimus, quorum gratia singula que in nobis sunt constituta esse cernuntur. Quedam namque propter uitam, quedam uero propter bonam uitam, quedam ad successionem posteritatis opportune formata sunt. Quecunque igitur  in nobis talia dentur, sine quibus humana nequeat uita subsistere, hec in tribus item partibus esse sentimus, id est in cerebro et corde et iecore; quecunque uero in augmentum bonorum largitate nature ad bene uiuendum homini collata sunt, instrumentum sensuum esse declarantur. Huiusmodi quippe uitam quidem nostram non continent, quia et deficientibus ex his sepenumero quibusdam, nichilominus subest homini; sed impossibile est sine istis effectibus uitam suauissimam contineri. Tertia quoque diuisionis intentio consequenter respicit ad successionis officia. Sunt autem et alia quedam preter hec, que ad perseuerantiam corporis communiter membris subiecta sunt omnibus, operationes ex se congruas afferentes,  sicut uenter et pulmo, hic quidem spiritu, quem sumit ac reddit cordi, signaculum perflans, ille uero cibos uisceribus in commune suscipiens. Cum sic igitur formatio nostra diuidatur, diligentius intuendum est, quod non simpliciter per unum aliquod membrum uis illa que ad uitam nostram pertinet transigatur, sed plurimis partibus occasiones nobis ad conseruationem nostram natura distribuat necessaria ad uniuersum corpus, ita ut quecunque ad cautelam uite ac pulchritudinem eadem natura est molita, hec uideantur esse quam plurima, multam adinuicem differentiam prorsus habentia. Sed arbitror diuidere prius oportere breuiter prima principia que ad constitutionem uite nostre pertinere monstrantur; materia uero totius corporis que communiter membris singulis  subiacet, nunc a nobis est reticenda, cum nichil ad presens propositum, ad particularem contemplationem uniuersalis nature disputatio spectare uideatur. Cunctis ergo fatentibus omnium elementorum que in hoc mundo sunt in nobis existere portionem, calidi scilicet ac frigidi, necnon et alterius coniugationis, que in humore ac siccitate consistit, de singulis a nobis est utique disserendum. Perspicimus itaque tres esse dispensatorias uite potentias, quarum una quidem uniuersum mundum calore proprio refouet, altera uero madefacta humore quod calore confectum est, ita ut equa temperie animal in medio ex contraria qualitate seruetur, quatenus nec humorem desugat caloris abundantia, nec calorem copia humoris exstinguat. uis autem tertia per semetipsam  iuxta quamdam congruentiam atque modulationem membra que distincta sunt continet, suis ea coaptans uinculis, et omnibus prerogans per sese mobilem spontaneamque uirtutem, que si desit, solutum et immobile corpus existit, ultronea spiritus uiuacitate atque efficientia destitutum, magisque prius artificium atque molimen nostre nature in ipsa corporis conditione dignum est intueri. Quia enim omne quod durum est sensibiles efficientias omnino non recipit, sicuti uidemus in ossibus nostris et in frutetis atque arboribus, in quibus uite quidem species quedam cernitur, in eo quod nutritur et crescit, nec tamen admittit ullum sensuum subiecti durities. Huius rei gratia oportebat quamdam formationem instar cere mollis in sensum  operatione supponi, que posset occurrentibus formis imprimi, neque nimio humore resolui. Non enim potest in humido quod imprimitur perdurare, neque duritia nimis rigida . Sed inter has hesit media quedam inter flaccescentem, siue ac rigentem, ne optimis potentie motibus, dico sensibilibus, animal orbaretur. Quoniam igitur quod molle est et facile, nisi rerum solidarum cooperatione firmetur, profecto immobile atque indistinctum est, iuxta eos quos pulmones marinos uocant, idcirco robur ossium corpori natura permiscuit, que inuicem per concordem modulationem copulans, penitus neruorum nexibus compages eorum iuncturasque constrinxit, et ita eis modum sensibili uigore immiscuit, carne paulo  duriore superficiem que passiones ferret inuoluens. Huic igitur ossium nature solidissime, ueluti quibusdam columnis molem sustinentibus totius corporis onus imposuit. Nec indiuisa aut indiscreta abique eadem ossa compegit, alioquin immobilis et sine operatione mansisset, et si ita fuisset homo formatus, ueluti quedam arbor in uno loco consistens, cum nec alterna crurum motione in anteriora procederet, nec manuum ministerio uite eius commoditas appareret. Nunc autem gressuum et actuum hac prouisione formatum est instrumentum, ut spontaneo spiritu qui neruis insertus est, ultronei motus corporei conferantur. Hinc administratio manuum uaria atque multiplex et accommodatissima ad omne prorsus excogitantis officium, hinc ceruicis inflexio, et capitis  inclinatio atque erectio, et circa mentum efficientia quedam, palpebrarum quoque collectio, simul cum intellectu proueniens ceterorum. Quoniam etiam motus ipse membrorum neruis extendentibus ac relaxantibus, ueluti quibusdam machinis operatur impulsus, potestas autem per hec ui sua nitens spontaneum gerit imperium, ac uoluntario spiritu iuxta quamdam nature dispensationem in singulis proprium demonstrat effectum. Radicem igitur atque principium omnium motuum qui per neruos effici creduntur, membranam illam qua cerebrum continetur compactum neruis esse perclaruit. Non igitur arbitramur iam curiosius nos debere perquirere de effectu membrorum animalis, cum huiuscemodi motus sit in cerebri formatione declaratus. Quod autem maximus  uigor ad tuendam uitam nobis a cerebro conferatur, ex contrario accidenti euidenter agnoscitur. Nam si uulnus aliquod uel scissuram membrana ipsa pertulerit, illico mors insequitur. Passioni quippe cum illato uulneri nec ad punctum temporis natura possit obsistere, sed ueluti fundamento quodam subrupto totum simul edificium cum parte deiicitur, eius ergo passionem totius corporis sequitur manifesta pernicies: in hoc proprie uite causam subesse nullo pacto negandum est. Cum uero et eorum que desinunt uiuere, restringitur nature insitus calor, et ita quod mortuum est frigescit, necesse est talem causam nobis etiam in calore subsistere, qui cum desit profecto mors sequitur, et ideo caloris presentia animal uiuere confitendum est. Huius autem uis atque potentie,  tanquam fontem quemdam atque principium cor esse perspeximus, ex quo in modum fistularum multiplices uene per omne corpus calidum spiritum feruentemque diffundunt. Et quoniam oportebat cibum quoque quemdam calori semper a natura largiri, quia fas non est ignem ad sese durare, nisi congruis pascatur alimentis, idcirco riui sanguinis tanquam de fonte quodam iecoris calore spiritus excitantur, et ubique simul per omne corpus excurrunt, ne alterum desoletur ab altero, et tali initio natura deprauetur. Hoc ipsum uero doceat abstinentes materie ipsius equalitate formatos, quod auaritia quedam corruptiua sit passio, et quia sine ulla indigentia est sola Diuinitas; nam paupertas humana indiget his que suam uidentur substantiam continere. Idcirco tribus his potentiis  quibus uniuersum corpus gubernari prediximus, influente extrinsecus materiam natura dispensat diuersis tramitibus, id quod singulis congruit administrans. Nam fonti sanguinis qui est iecur escarum distributionem contulit. Quidquid autem tali prouisione sua semper ingerit ad iecoris fontes, item preparat ex iecore deriuari. Quemadmodum si nix in montibus humore suo subiectos augeat fontes, et per altum ad inferiores uenas liquorem proprium deprimit, cordis autem perflatio uicini membri subministratur effectu, quod appellatur quidem pulmo, est autem eris exceptorium per insitam arteriam que ad os usque pertingit, flatum extrinsecus ducens, in medioque cor positum instar ignis, qui in motu uersatur et operatione continua, et ipsum sine cessatione  mouetur atque operatur, et sicuti fabrorum folles efficiunt, pertrahit ad semet ex adiacente spiritu compressiones, extensionibus replens, et quod in se est igneum arteriis adiacentibus refouens, et hec facere non quiescit, id quidem quod extrinsecus est per resurrectionem ac respirationem ad sese trahens, quod autem circum se est, per compressionem ipsis arteriis interserens, quod mihi uidetur et huiusmodi spontanei flatus hanc nobis causam sine cessatione subsistere. Sepe denique mens in aliis occupatur et omnimodo conquiescit, in somnum corpore resoluto, flatus tamen qui ducitur ex ere quiescere non potest, nec aliquantulum quidem, cooperante in hoc ipsum spontanee uoluntatis arbitrio. Opinor enim quia cor pulmone conuolutum atque circumdatum ex posteriori sui parte respirationibus et compressionibus  suis membrum moueat, et attractionem eris emissionemque ipsi pulmoni machinetur, qui rarissimus atque multicauus omnia sua ueluti foramina ad fundum atque summitatem arterie patefacta retinet, et coarctatus quidem necessario spiritum qui in suis residet finibus elicit, cedens autem atque rarescens, rursusque attrahens erem per distantiam mouetur; et huius non uoluntarie respirationis hec causa est, quod id quod in nobis igneum est atque feruidum quietum esse non possit. Nam quia proprium caloris est operatio motus, huius autem principium in corde esse perspeximus, ut quod iuge in hoc agitationis est, indesinentem eris attractionem emissionemque per officium pulmonis operatur, propterea si quando contra naturam calor excrescit, flatus eorum qui febribus  creber efficitur, ueluti properante corde superpositam sibi flammam noui spiritus continuatione restringere. Sed quoniam pauperrima quedam nostra natura est, et omnibus que ad suam constitutionem pertinent indigens, non solum proprii eris ac spiritus penuriam patitur , sed etiam alimentorum subsidia que corporis pondus alleuent, exterius sibi prouidenter accommodat, idcirco cibis et potibus indigentiam suam supplere contendit, appetitoriam quamdam uim eius rei que deest, et expulsoriam eius que superfluit corporibus inserens, nec minimam per hoc nature cooperationem ad fouendum cordis incendium  prestans. Nam quia talium membrorum magis proprium cor esse retulimus, iuxta redditam superius rationem, quod singula spiritus sui calore confoueat, ideo per omnia illud efficacissimum formator noster instituit, ut nulla pars otiosa uel uacans ad dispensationem totius corporis approbetur, et post tergum quidem suum pulmonem per continuum motum ad se pertrahens, aditus eius expandit ad susceptionem eris, rursumque deprimens efflari quod receptum est preparat, in anteriora uero sua uentri penitus imminens calefacit illum, et ad operationes proprias habilem reddit, non ad resumptionem spiritus excitans, sed ad exceptionem cibi sibimet competentis impellens. Proxime uero iunguntur introitus esce ac spiritus, in longum protenduntur alter ad alterum,  equaque mensura superiori termino dirimuntur, ita tamen ut copulentur inuicem, et uno aditus ore claudantur. Unde ille quidem esce, hic autem spiritus ingressus efficitur, sed in altis efficitur recessibus uiscerum, nequaquam iste coniugationis aditus consertus per omnia perseuerat, nam in medio utriusque fine cor positum, ille quidem afflatum hinc alter ad recipiendum cibum tribuit, facultatem sui, apte uero natura ignea materiam quam consumat inquirit, quod etiam circa ciborum susceptorem uentrem necessario producit. In quantum namque igneus uicinitate caloris efficitur, in tantum magis cibos qui calorem nutriant semper exposcit. Huius autem desiderium congruentius appetitum uocamus. Si uero sufficientem materiam uenter acceperit, nec sic quidem ignis operatio conquiescit. Nam quemadmodum  in conflatorio coadunationem quamdam totius materie perficit, resoluensque uniuersa atque permiscens, ueluti excolatorio quodam ad subsequentes refundit aditus, dein grossiorem partem a sinceriore discernens, tenuiorem quidem substantiam per quosdam tramites ad iecoris deducit ingressus, limosam uero feculentiam ad latiores intestinorum aditus tradit, quam multiplicibus uoluminibus uersans non paruo tempore cibum in uisceribus retinet, uti ne recto cursu facilius pulsum mox animal appetitum edendi commoueat, et iuxta naturam irrationabilium, nunquam homo ab hac occupatione desistat. Et quoniam iecori maxime caloris cooperatio esse necessaria probatur, ut humor uerteretur in sanguinem, hoc autem membrum a corde iuxta positionem interuallo  non minimo disparatur , ne quid tamen in dispensatione corporis per distantiam calide substantie peccaretur, trames neruosus quem arteriam hi qui circa istam sunt prudentes appellant, excipiens a corde feruentem spiritum perducit ad iecur, illicque iuxta aditum quo humida recipiuntur adnexus, et calefaciens eamdem humidam substantiam, aliquid ei continuato calore igniti uigoris interserit. Hinc species sanguinis rubro calore respergitur, exinde uero connexi gemini quidem riuuli in modum fistularum proprium singuli receptant, ille quidem spiritum, hic autem sanguinem, quo lapsu  facili humida substantia motu caloris excurrat. Et recreato per totum corpore, multipliciter disseminetur in plura riuulorum principia, que sunt per omne corpus inscissa, permixta uero simul uitalium potentiarum duo principia, siue quod calorem, seu quod humorem per corpus ubique diffundunt, uelut aliquod uectigal de suis necessarium, eique principaliter in uitali iugo preminet, administrant. Hec autem uis in membranis cerebri esse conspicitur, ex qua omnium motus articulorum conglobatio totiusque ultronei spiritus uigor singulis membris inspersus efficacem ac sese mouentem terrenam nostram statuam ex aliqua machinatione demonstrat. Nam caloris quod est mundissimum, et humoris quod tenuissimum est, per utramque uim admixtione quadam ac temperatione  coadunata cerebrum nutriunt ac reforuent per uapores, ex quo rursus ad id quod est purius exhalitio tenuata perunget membra; nam illa cerebro continentur, que etiam de superioribus in profundum in modum fistule pertingens, et per iuncturam consequentes sese atque insertam sibi medullam prorsus extendens, in finem totius spine dorsi desinit, ac deinde ossibus atque neruis nec non compagum ac medullarum principiis ueluti quidam auriga presidens, singulis ad stationem uel motum uirtutem impetumque largitur. Idcirco mihi uidetur et certius accepisse munimen. Nam in capite quidem duplicibus ossibus probatur esse circumdata, in nodis autem uel in eminentiis costarum atque multiplicibus uix forma complexionibus insuper omni stabilitate seruatur  per eamdem custodiam qua continetur id quod tertium est obtinens. Similiter autem quis hoc etiam de corde coniiciet, quod sicut quedam domus certa mole solidata, ita cor ossium munitur circumquaque presidiis. In posteriore namque sui parte spina dorsi et scapulis utrinque uallatur; per utraque uero latera costarum uinculo nectitur, quod medium eius ambiens ab omni passione defendit; in anteriore uero eius pectus et iugatio colli demissa molliter ei per omnia munimen impertit aduersus ea que possunt extrinsecus inferre molestiam. Et sicut in agricultura perspicimus, cum uel imbres ex nubibus, uel fluenta riuulorum madefaciant id quod subiectum est, ortus autem quidam relationi nostre, uerbi gratia, supponatur, qui mille diuersitates arborum multiplicesque  species earum rerum quas terra producit enutriat, quarum et forma et qualitas colorisque proprietas in multam distantiam que est in singulis approbetur: cum sint igitur que in uno agro humor unus enutriat, ut puta uis ista que singula queque madefaciens alit, una, ut dixi, quedam simplexque in sua natura est, earum uero rerum que nutriuntur ex illa proprietas in diuersas species qualitatesque conuertitur, hoc ipsum amarescit in absinthio, et in succum commutatur cicute mortiferum, et in alio quoque aliud facit, in balsamo, in croco, in papauere. Nam horum aliud est calidum, aliud frigidum, aliud uero mediam quamdam qualitatem possidet. In lauro etiam, et in lentisco, atque similibus odoriferum est. In ficis  autem et piris dulcedinem refert, nec non per uitem botrus, et ex eo uinum defluit, et mali succus, et rose rubor, candorque lilii, et uiole ceruleum, et hyacinthine tinctureque purpureum, et uniuersa quecunque ex uno eodemque humore de terra oriri conspicimus, in tantas differentias iuxta formam et speciem qualitatemque uertuntur. Tale quid et in nostro hoc animato agro mirabiliter a natura perfectum est, imo potius a Domino formatore nature nostre, ossa scilicet, cartilago, uene, arterie, nerui, iuncture, caro, cutis, aruina, musculi, capilli, ungues, oculi, nares, auresque et uniuersa mille per hec alia diuersis proprietatibus ab inuicem separata, una species alimenti, iuxta nature sue similitudi nem nutrimenta, ita ut subiectis singulis accedens  alimentum, cuicunque membro propinquauerit, iuxta illud etiam commutatur, propriamque consertam uim sui uigoris impartiens. Si enim ad oculorum loca peruenerit, eorum usui temperatur, et erga pupilla rum tunicas palpebrasque diuiditur. Si auditus influxerit, aurium nature pro sua qualitate miscetur, et ad labra ueniens efficitur labrum, et in osse compingitur, et in medulla mollescit, et firmatur in neruis, et in superficie cutis extenditur, et transit ad ungues, et capillorum exortum tenuissimum per exhalationes congruentissimas perficit, que siquidem per tortuosos emergunt aditus, crispantes capillos reflexosque generant; si uero per rectos tramites uaporum fuerit facta progressio, producti capilli directique nascuntur. Sed multum a proposito sermo  noster abductus est, dum altius opera nature prosequimur, conati describere qualiter nobis et ex quibus constant singula, siue que ad bonam uitam, seu etiam quecunque cum his alia iuxta primam seriem nostre diuisionis esse perspeximus. Propositum namque nobis erat ostendere sementinam hanc constitutionis nostre materiam, neque incorpoream esse animam, neque corpus exanime, sed ex uiuis animatisque corporibus uiuum atque animatum in prima formatione deponi, quod excipiens humana natura, ueluti alimentum quoddam fomentis illud propriis nutrimentisque contineat. Id autem iuxta utramque partem congruenter reducetur, et incrementa rei utriusque percipiat. Mox per hanc artificiosam atque disciplinabilem formationem consertum anime demonstrat  effectum, in primis quidem apparentem obscurius, proinde cum instrumenti perfectione relucentem, sicut in sculptoribus lapidum peruidemus, dispositumque est artifici speciem preformare animalis alicuius in lapide. Hoc autem qui proposuit, primum quidem lapidem a materia cognata proscindit, deinde eius superflua circumcidens, per mutationem prime figurationis id quod proposuit adumbrat, ita ut expertus etiam per id quod apparet, intentionem artificis sine difficultate coniiciat. Rursus explicans amplius ad similitudinem eius cuius gerit studium prorsus accedit, tum deinde in ipsa materia speciem diligenter integreque demonstrans, artem deducit ad finem, et est leo uel homo, uet aliquid aliud, quod  factum ab artifice fuerit, qui ante paululum lapis erat informis, non quod materia sit oblitterata per speciem, sed quod species per artem materie probetur impressa. Hoc modo quis et de anima cogitans, nullatenus a rationis tramite deuiabit, naturamque cunctam artificiosius operans, eiusdemque generis materiam sibi sumens, uiuam statuam de hominis portione formauit. Sicut enim lapidis operationem subsecuta est species, in primis quidem obscurior, post autem perfectior cum ipsum opus est terminatum: sic et in sculptura huius instrumenti species declaratur anime proportione subiecti imperfecta in imperfecto, et in perfecto integra perfectaque subsistens. Sed in exordio perfecta erat, nisi per malitiam fuisset natura uitiata. Ideoque communio, que ad passibilem  animalemque generationem nobis accessit, in confirmatione nostra non protinus elucere diuinam facit imaginem, sed uia quadam consequentia per materiales anime proprietates homo ad perfectionem consummationemque perducitur. Huiuscemodi uero dogma et beatus Apostolus in Epistola ad Corinthios insinuat, dicens: Cum essem paruulus, ut paruulus loquebar, ut paruulus sapiebam, ut paruulus cogitabam: quando factus sum uir, euacuaui que erant paruuli, non quod alia in uiro perfecto subintret preter illam que intelligebatur in paruulo, ut puerilis euacuetur animus, et uirilis nichilominus inseratur, sed idem ipse in illo quidem imperfectus est, in hoc autem perfectionis sue demonstrat effectum; sicut enim quecunque nascuntur et crescunt, uiuere fatemur, omnia  uero que uite participant et naturali motu uegetantur, nullatenus exanima esse quis dixerit, nec tamen hanc talem uitam perfecte anime dicimus esse participem, denique in uirgultis uitalis quedam operatio delata usque ad motum sensibilem peruenire non potuit; itemque per augmentum animalis quedam potentia irrationabilibus ueniens, nec ipsa perfectionem est consecuta rationis, et intellectus gratiam omnino non capiens: idcirco ueram atque perfectam hominis animam esse definimus, que uigere per omnes effectus agnoscitur. Si quid uero aliud uite participat, per abusionem quamdam consuetudinis animatum esse profitemur, non quod perfecta in hoc sit anima, sed quod partes in ea quedam animalis operationis existant, que etiam nobis iuxta mysticam  legislatoris Moysi relationem, quam de hominis generatione protulit, propter communionem passibilitatis accessisse cognoscimus. Ideoque consilium prebens beatus Paulus his qui se audire poterant, perfectionem suadet arripere, modumque quo propositum possit assequi supponit et dicit: Exuentes uos ueterem hominem cum actibus suis, et induentes nouum qui renouatur in agnitionem secundum imaginem eius qui creauit eum. Sed reuertamur rursus ad illamdiuinam gratiam qua creauit in principio Deus hominem, qui dixit: Faciamus hominem ad imaginem et similitudinem nostram, cui est gloria in secula seculorum. Amen.


Sancti Gregorii Nysseni episcopi de Imagine libri continentis subsequentia eorum que a fratre eius beato Basilio in Hexameron sunt relicta, finis.





uITA SANCTI PACHOMII A DIONYSIO LATINE ADORNATA.







INTERPRETATIO ORATIONIS PROCLI DE DEIPARA.







[PROCLI CONSTANTINOPOLITANI AD ARMENIOS DE FIDE EPISTOLA.]





DIONYSII EXIGUI IN EPISTOLAM S. PROCLI A SE LATINE TRANSLATAM PRAEFATIO.

 Dionysius Exiguus Romanus, Feliciano Pastori.

uenerationis uestre iussione commonitus, B. Procli Constantinopolitane urbis episcopi litteras ad Armenios destinatas, Latino eloquio uestris auribus exhibere curaui, non parum presentibus estimans profuturas, quando eam nunc Ecclesiis moueat questionem tunc repulsa temeritas, que sub colore religionem molitur euertere. Temporibus antistitis memorati, Theodosio imperatore regente remp. per Syriam atque Armeniam, discipuli Theodori Mopsuestene ciuitatis episcopi, prauam fidem, corrupto symbolo, rudibus populis exorsi sunt intimare, calliditate subtilissima, B. Trinitatem sic unius essentie predicantes, ut Christum Dominum nostrum conditorem uniuersitatis, unum ex Trinitate nullatenus faterentur: unde sequebatur  hec inepta sue temeritatis absurditas, ut quia Christum constat uerum esse Deum ac Dominum, quatuor personas in tribus astruerent, duosque Dei filios procul dubio predicarent. Sed huic impietati mire pontifex antefatus obsistens, docuit Christum Dominum nostrum et in principio uerbum apud Deum, Deum uerbum unum de Trinitate esse; per quem omnia facta sunt, B. Paulo testante: Unus Dominus iehsu Christus, per quem omnia; et pro salute nostra, eumdem uerum hominem factum, unum mansisse Filium; nec quartam in Trinitate creuisse personam. Et quia nunc ob aliquibus iniectum scrupulum, de uera fide trepidatur, unumquemlibet ex B. Trinitate pronuntiare diffugiunt; et ne diuisionem Trinitati uideantur inferre post auctoritatem  apostolicam idipsum exsequentem, multipliciter uenerabilium Patrum testimoniis approbatum est ob distinctionem personarum, cum ratio poposcerit unum ex tribus fideliter posse predicari: maxime contra Sabellium, qui sanctam Trinitatem unius credit esse persone, eamque nominibus tantum fateretur esse, non rebus; quam nos unius uenerantes essentie, personarum solummodo cognitione discernimus. Nestorii quoque sectatoribus, hac fide salutifera, nichilominus obuiamus; qui Christum Dominum unum de Trinitate minime confitentur, dum negant Dei uerbum ex beata uirgine secundum carnem genitum, ceteraque pro redemptione humani generis esse perpessum. Nonnullorum etiam opinionem auctoritate paterna redarguit, qui unum ex tribus asserentes,  unum ex Trinitate dicere nulla ratione consentiunt: qui uocabulum Trinitatis non personarum esse significatiuum, sed substantie suspicantur. Quibus, licet ad informationem ueri debuerit sufficere appellatio ipsa que uim pluralis numeri resonans, non essentiam, sed personas indubitanter expromat, ne tamen ulterius inter catholicos contentio uitanda coalescat B. Augustini, unum de multis testimonium huic prefationi amore sancte religionis adnexuit; qui in undecimo de Ciuitate Dei libro ita de hac re paucis eloquitur: »Credimus et tenemus, et fideliter predicamus  quod Pater genuerit uerbum, hoc est, sapientiam; per quem facta sunt omnia; unigenitum Filium, unus unum, ceternus ceternum, summe bonus equaliter bonum. Et quod Spiritus sanctus, simul et Patris et Filii sit Spiritus, et ipse consubstantialis et ceternus ambobus: atque hoc totum Trinitas sit, propter proprietatem personarum, et unus Deus, propter inseparabilem diuinitatem.« Ecce doctor excellentissimus atque ueridicus, rem de qua agitur aperte distinguens, Trinitatem dicit, non propter substantiam, sed propter personas confidenter exposuit. Hec autem confessio nos ab hereticis Iudeis, gentilibusque discernit, qui Trinitatem umus essentie predicamus, cum omnes illi aut pene omnes unum Deum se colere fateantur, sed mysterium Trinitatis  aut non recte pronuntiant, aut prorsus ignorant. Si ergo Trinitas non personas exponit, sed substantiam, est autem una substantia Trinitatis, erit ergo secundum istos substantia unius substantie, quod nimis probatur absurdum. Idcirco colligitur, ut appellatio Trinitatis unius essentie tres personas unius omnipotentie atque diuinitatis insinuet. Sed iam beatus Proclus in medium prodeat: laturus et ipse testimonium ueritati, quem benignis, precor, animis audiatis. Orationum uestrarum suffragia pro hoc opere mihi rependere iubeatis.



PROCLI CONSTANTINOPOLITANI AD ARMENIOS DE FIDE EPISTOLA, DIONYSIO EXIGUO INTERPRETE.


 Dei amantiss. et uenerabilibus episcopis et presbyteris, et archimandritis orthodoxe sancte per totam Armeniam Ecclesie, Proclus in Domino salutem.

Non mediocriter, fratres, confudit animum nostrum, et merore ualidissimo sauciauit rumor nouellorum erroris zizaniorum que nuper uestre regioni callidissimus nature communium inimicus inseuit. Intolerabiliter enim tristis auditus consueuit animam uulnerare, que huiusmodi meditationibus exercitata non fuerit, tantoque perniciosius iaculatur in altum tela defigens, quanto discrimen non corpus appetit, sed statum mentis expugnare contendit, opinione disseminans, uenerandum fidei uestimentum, aut discissum lacrymabiliter, aut furto penitus esse sublatum. Omnis quidem uirtus expetenda, iis quibus ratio  non est rebus materialibus obscurata, omnisque malitia bene sentientibus non immerito fugienda iudicatur, ut pote que e regione aduersetur essentie, ipsa contra naturam sine dubitatione subsistens: nam sicut id quod utilissimum est necessarie custodiendum, ita quod non expedit, sed probatur aduersum, aut cum presto est, repellendum, aut si metuitur ne accidat, sollicite precauendum. uirtutis itaque species plurime. Hanc autem uarie definierunt siue gentiles, quos error prefocat, lumenque discretionis eorum ignoratio diuinitatis obscurat; seu Christiani, qui fide recta mentis oculos illuminatos habentes, solem iustitie per confessionem clarius intuentur. Illi namque in suis consiliis uelut in tenebris oberrantes,  habentesque sensum sine rectore precipitem, cogitationibus nituntur incertis, nichil in iis que decernunt preter fluxam et instabilem naturam rerum uisibilium perscrutantes, uere autem contemplationis intuitum aut causis temporalibus habentes implicitum, aut erroribus obcecatum. Aiunt enim quatuor species esse uirtutis, id est, iustitiam, prudentiam, fortitudinem, temperantiam; que licet bone sint, humi tamen repunt, et erga terrena proiecte sunt, dum inferiora celesti fastigio comprobantur. Fortitudinem namque dixerunt, luctam aduersus carnem; temperantiam, que de affectuum sumit subiugatione uictoriam; prudentiam, que in conuersatione ciuili optata continet instituta; iustitiam optimam equiportionem. Hunc autem, ut putabantur, uite ordinem lege sanxerunt,  immoderatum atque illicitum reprimentes huiusmodi definitionibus appetitum. Altum uero et presenti uita sublimius, neque cogitare, neque depromere ualuerunt, sed insipienti et obscurato corde nixi sunt uirtutem, quantum ad se, uisibilibus tantummodo rebus includere, nichil ei tribuentes eximium, et celesti habitatione condignum. Qui uero per fidem illuminatos habent oculos cordis, quorum presul atque magister est beatissimus Paulus, eam definiunt esse uirtutem que nos ad Deum semper eleuans, ordinanter regit in terris. Hic igitur per omnia uenerabilis Apostolus multas quidem species uirtutis enumerat, sed precipue fidem, spem, caritatem commendat: quarum fides supra naturam  merita hominibus bona largitur, inuisibilibus eos admiscens, qui adhuc multiplicibus obnoxia passionibus indumenta circumferunt. Qui enim angelorum reliquarumque corporearum uirtutum naturam propositi sublimitate nesciunt, horum disciplinam hominibus qui gradiuntur humi et uolutantur in puluere fides attribuit; regali throno et inuisibili qui caret, omni forma nos exhibens, certamque illustrationem nature increate semper sine initio manentis insinuans. Que etiam fulgore suo sensum materialem discutiens, crassumque ac nebulosum intuitum nostre mentis expugnans, erga illa clare conspicere, que tunc ex parte possunt uideri cum censentur inuisibilia, et comprehendi cum inaccessibilia esse creduntur. Spes autem non dignata somniis, ut dicitur,  inherere, sed credita fortiter retinens, in presentibus sibi futura iam preparat, et ad excludendam dubietatem, quod nec adest, tanquam presens cogitatione complectitur, sub aspectu pene que prestolantur adducens aduersa. De quibus spes impedimenta transgrediens, propemodum uisibilibus rebus ea que desiderantur adnectit, fluxam temporis inanitatem futurorum dilectione prorsus exsuperans. Charitas uero sancte religionis nostre culmen et caput est. Per hanc enim Deus, cum presens iugiter esset in terris, ad nos per carnem uenire dignatus est. Utraque igitur merito sibi consentiunt: fides enim caritatis est speculum, et caritas fidei probatur existere firmamentum. Credimus quod Deus uerbum impassibiliter incarnatus est; et pie credimus: hec enim  fides salutis nostre fundamentum esse cognoscitur. Idcirco eum qui propter nos suscepit formam serui diligimus, qui nec nature sue ullam mutabilitatem sustinuit, nec augmentum Trinitati accessit. Omnis itaque Christianus qui non est diues fide, spe, caritate, id quod dicitur non est; sed, etsi uidetur suum castigare corpusculum et anime passionibus liber esse, in moralem tantummodo uirtutem iste proficiens, nequaquam coronam uictorie consequitur, ut pote qui non ad illam semper agnitionem Diuinitatis extenderit, que coronas tribuit iis qui fortiter per uirtutem luctantur. Ideoque fides que omnium  bonorum caput est, seruetur intacta, nichil humanis adinuentionibus dissonum preferens, nullis profanis uocum nouitatibus turbida: que manens  infra euangelicos atque apostolicos terminos, nullius peruicaci furore uioletur. Propter hanc enim saluati sumus, et huic in baptismate lingua subscripsimus. Altitudo siquidem fidei cunctam insurgentis audaciam temeritatemque prosternit, nec humanam tantum, sed et illorum qui natura et incorporea sublimantur, B. Paulo dicente : Aut si nos, aut angelus de celis euangelizauerit uobis preter id quod accepistis, anathema sit. Ministrare namque preceptum est angelo, non dogma componere. Et periculosum nimis est singulis, non iis quibus ordinati sunt permanere, sed appetere uelle supra mensuram que minime nature concessa sunt. Ideoque etsi substantia preferat quid fide dignum esse uideatur, non erit receptibilis innouatus predicationis respondit. Quod accepimus  igitur indormitabili cura seruemus, ad the aurum fidei mentis oculos iugiter eleuantes. Quid autem de Scripturis accepimus, nisi quod Deus uerbo suo mundum condidit, et creaturam que non erat produxit ex nichilo? Et quia naturali lege rationale animal honorauit, datur ei mandatum, ut quod erat optimum non lateret eius arbitrium, sed meliori proposito noxia declinaret. Et quod ille spontanea uoluntate in deteriora prolapsus, ex terris paradisi per inobedientiam iactus est, quod denique per patres, patriarchas, legem, iudices et prophetas, naturam qui formauit instruxit, ut peccata quidem caueret, ad facienda uero que recta sunt sollicitudinem gereret, sic ut delicta imperium quoque nobis uolentibus obtinerent, et horum causa diabolus in nature deseuiret  exitium: ut pote cum lex naturalis obsoleta sordesceret, et scripta preuaricatio retorperet; prophete quoque sicut homines monerent que oporteret fieri, sed ab imminente pernicie liberare non possent; Deus forma carens, sine initio incircumscriptus, et omnipotens uerbum in carne ueniens , sumpsit formam serui caro factus, natus ex uirgine, uolens ubique monstrare quia secundum ueritatem fieri homo dignatus est. Naturam siquidem corpoream, et exordia, et habitus, passionesque necessario subsequuntur. Non enim dicit euangelista  quod in hominem perfectum Deus ingressus est, quia factus est caro nature nostre primordia ipsa contingens. Sicut enim homo naturaliter editus non statim procedit operatione perfectus,  sed primum ipsa depositio seminis efficitur caro, deinde processu temporis uim sumit que consummationem sensuum operationumque contineat: ita Deus uerbum ipsa initia et radicem humane institutionis attingens, primum factus est caro, non conuersus, quod absit, in carnem. Mansit enim diuinitas omni mutabilitate superior, quia mutatio nature fluentis est passio; illius autem perennis sempiterneque ita se habentis essentie proprium est, ut incommutabilis perseueret. Utrisque igitur diuine Scripture utentes uocibus, dicimus quia et caro factus est, et formam serui accepit. Ex utroque, pie intellecta semina nobis salutis existunt: per id enim quod uerbum caro factum est, indiuiduum summe ipsius adunationis euangelista declarat. Sicut enim singularitas  in duas singularitates dirimi non potest , ita quod unum est iuxta summam adunationem, nequaquam in duo poterit ulla ratione partiri. Per id autem quod formam serui assumpsit, nature diuine incommutabilitas intimatur: quia omne quod fit, aut ex eo quod existeret factum est, ut celum quod ante non erat; aut ex eo quod est, in aliud conuertitur, ut fluenta Nili fluminis in sanguinem commutata. Sed uterque modus diuine substantie probatur incongruus: nam nec ex ullis exstantibus processit, semper sine initio permanens; nec ex aliqua materia conuersus est Deus uerbum in sua incommutabilitate persistens. Idcirco per hec et Deitatis incommutabilitatem, et indiuiduum sacramenti diuina  Scriptura testatur, quod factum est demonstrans, et quod assumpsit insinuans: ut per primum, singularitatem nature persone utriusque commendet, per alterum uero incommutabilitatem substantie diuine pronuntiet. Deus igitur uerbum factus est homo perfectus, non immutata natura deitatis, astipulante miraculo quod intelligentiam nostre mentis excedit: idipsum percipimus fide, non inquisitione colligimus. Et factus homo cognatus secundum carnem, generi salutem tribuit per similitudinem passionum, peccati quidem debitum soluens, dum que sunt hominis perpessus pro omnibus moritur, destruens autem eum qui habebat mortis imperium, id est diabolum; sicut equissimus Deus: legis etiam quod erat impossibile fecit esse possibile, omnem implendo iustitiam, et  substantie nostre pristinam nobilitatem claritatemque restituit per hoc quod homo factus est, honorauit eum quem ipse de terra formauerat. Unus igitur est Filius, unus est Dominus: Trinitatem namque unius essentie confitemur, quartam nullatenus admittentes in Trinitate personam. Sed, ut diximus, unus est Filius sine initio de Patre natus, per quem facta credimus secula: ramus ex radice consempiternus de Patre ortus ineffabili modo, uerbum mentis inseparabiliter procedens, et intime permanens. Nam etsi in terris uisus est, sed non est a genitore diuisus: hic uoluit saluare quem condidit, quinimo saluauit, uuluam, communem nature ianuam, dignanter inhabitans, quam et sua sanctificauit presentia, et natiuitate signauit partum, qui supra naturam est, incomprehensibiliter  factum hominem se demonstrans. Non igitur alter est Christus, et alter Deus uerbum, quod absit; duos enim filios natura diuina non nouit: unus unigenitum genuit; ubi enim non est generantium copula, illic qualitatem non poteris inuenire nascentium. In nomine Iesu Christi omne genu flectitur celestium, terrestrium et infernorum . Si alter est Christus preter Deum, necesse est ut purus homo sit Christus, et quomodo eum ultra nature meritum celestia uenerantur, et ei qui minor est genu flectent? Quomodo etiam propheticis attendimus oraculis clamantibus quoniam Deus noster in terris uisus, et cum hominibus conuersatus est ? uisionem namque dicit propheta manifestationem que in carne facta est, et conuersationem  qua temporaliter cum hominibus commoratus est, cuius sine inuidia bonitas pietatis sue declarauit aduentum: quia sicut omnipotens, et quod erat mansit propter se, et quod uoluit factus est propter nos. Quod si forte unquam scandali causam commouent infantie rudimenta, et in presepi reclinatio, atque in tempore secundum carnem profectus, nec non et quod dormierit in naui, quod ex itinere fatigatus sit, quod post ieiunia esurierit, illaque omnia que secundum ueritatem facto homini contigerunt: nouerint qui ista reprehendunt, quod humanam negent in Christo naturam; negantes autem naturam, dispositioni minime credunt; non credentes uero dispositioni, salutis damna persentient: et si quod a constitutione  mundi, qua in hanc uitam constat hominem esse proiectum, aliud iter quisquam preter hoc carnis ingressus est, ostendant contentiosi, et tunc demum sua deliramenta contexant. Si uero ista sunt communis nature primordia: Deus autem uerbum secundum ueritatem factus est homo: confitentes naturam, cur uituperant passionem? Alterum igitur eligant e duobus, aut erubescentes de contumeliis, abiurent naturam, et Manichei morbis affecti cum impiis deputentur, aut si lucrum quod est ex incarnatione suscipiunt fatentes substantiam, non confundantur de passionibus que substantiam consequuntur. Admiror et eorum dementiam qui noua deceptionis itinera gradiuntur: ego namque unum Filium, sicut edoctus sum pie cognoscens, quem Dei uerbi incarnati substantiam  esse profiteor; uno autem existente eo qui passiones pertulit atque miracula operatus est, qua ratione diuiniora reticent, humilioribus derogant? Ut enim fidem faceret uerbum manens quod erat, factus est caro , id est infans et homo perfectus, tanto sacramento nulla conuersione uiolato; idem ipse perficiebat miracula et iniurias sustinebat, per signa quidem diuina mansisse id quod erat insinuans, per passiones autem factum quod formauerat manifestans. Unum igitur eumdem Filium predicamus et Patris consempiternum, et in nouissimis temporibus incarnatum, nichil adulterinum diuine nature penitus inserentes: non enim potest esse aliquid in throno superfluum. Sed illud mihi sepenumero uulgatum fortasse subiiciant, nectentes syllogismos infirmiores  aranee tela: Si Trinitas est unius essentie, profecto Trinitas impassibilis permanet. Quod si Trinitas et Deus uerbum Trinitate conspicitur, impassibilis permanet, et Deus uerbum impassibilis approbatur. Quod si Deus uerbum impassibilis est, inuenietur qui crucifixus est alter preter impassibilem Deum uerbum. uere telas texunt aranee qui ista depromunt; in aquis scribunt qui propositiones ineptissimas meditantur; qui cum se dicerent sapientes, stulti facti sunt, et obscuratum est insipiens cor eorum : lippus enim oculus solis radios pure non recipit, et infirmus animus altitudinem fidei non ualet intueri. Quid igitur ad ista nos dicimus? quoniam secundum rationem Deitatis sancta Trinitas et unius est essentie, et impassibilis perseuerat. Nec enim dicentes Filium passum,  ratione deitatis eum passum sentimus, diuina siquidem natura nullam prorsus recipit passionem; sed confitentes Deum uerbum unum ex Trinitate incarnatum, tribuimus intelligendi materiam iis qui fideliter sciscitantur cur incarnari dignatus est. Quia enim decreuerat Deus uerbum destruere passiones, quarum mors terminus habebatur, suscipere uero passionem inuiolabilis natura non poterat , uolens, ut predixi, destruere passiones que rationale corpus oppresserant, quarum interitus erat suprema munitio , incarnatur ex uirgine, et habitu inuenitur ut homo: quoniam sic exinanire se uoluit, formam quodammodo serui suscipiens , nullam tamen circumscriptionem sue deitatis admittens, per quam etiam salutem omni humano generi contulit carne sua passiones exterminans, deitatem propriam impassibilem seruans. Idcirco Gabriel auctoritatem atque potentiam nascentis insinuans, aiebat ad Mariam, inquiens: Saluum faciet populum suum a peccatis eorum . Populus autem non potest hominis esse, sed Dei; nec mundum ab iniquitatibus eruit qui hanc uitam pariter cum corruptione intrauit, inculpabile non habens natiuitatis exordium, sed necessarie Deus simul et homo non diuisus in duos, sed permanens  unus, per id quod ex muliere nascitur, hominem se demonstrans, per id autem quod sine coniuge et matrem seruat intactam, Deum prorsus insinuans saluum fecit populum suum. Qui? iehsu Christus, qui uenit in terras, et cum hominibus conuersatus est . Si autem Christus purus homo est, et non ipse est Deus uerbum, quomodo in principio creauit omnia, cum tunc, ut impii asserunt, non erat? Nam cum postremus in creaturis homo sit, si Christus homo purus est, constat quod ea que ante se erant, nequaquam creare potuerit uelut postmodum factus. Et quomodo Paulus aiebat, Unus Dominus iehsu Christus, per quem omnia? Si autem per Christum facta sunt omnia, manifestum est quod Christus Deus est uerbum, euangelista testante: In principio erat uerbum,  et uerbum erat apud Deum, et Deus erat uerbum; hoc erat in principio apud Deum. Omnia per ipsum facta sunt . Et ipsum quoque Paulus interpretans ait: Unus Dominus iehsu Christus, per quem omnia . Quare dicitur, quoniam Christus est Deus uerbum. Si autem illas proferunt uoces diuinis litteris editas quibus Christus homo est appellatus, dicente Petro: Iesum a Nazareth uirum approbatum a Deo in uobis . Et Paulo testante similiter: In uiro in quo prefiniuit fidem prestans omnibus . Et ipso Domino de se clamante: Quid me queritis occidere hominem ? Nouerint autem per incuriam se Scripture sancte intelligentia priuari, aut certe per malitiam deseri, quia uelint que bene conscripta sunt, ad propriam reflectere  prauitatem. Nam et homo secundum ueritatem dicitur Christus, sed hoc factus est, quod prius non erat, nisi tamen modo Deus: sicut enim Deus increatus est, sic idem ipse homo perfectus est, nullam suspicionem phantasie prorsus admittens. Et quemadmodum est Patri secundum deitatem consubstantialis, sic idem sancte uirgini secundum carnem probatur esse consimilis, ubique ueritate relucente mysterii, omnique remota penitus falsitate. Si autem Deum uirgo non genuit, nec magno censebatur intacta miraculo: multe siquidem et alie mulieres iustos seculo protulerunt. Nam lingue prophetice, ineffabilitatem huius sacramenti precinentes, aiebant: Ecce uirgo in utero concipiet, et pariet Filium, et uolcabitur nomen eius Emmanuel. Quod Gabriel interpretatus  est dicens, Nobiscum Deus . Cur propter nascentis inclinationem gloriam parientis attenuant? Sed hoc fortassis opponunt dicentes: Omne quod nascitur generanti simile comprobatur. Si igitur homo est quem genuit, necessarie qui ex ea natus est homo est. Quasi uerisimili ratione uos ista depromitis. Sed tunc parem sibi per omnia parturiens edit quando iuxta naturam contingit et partus. Naturalis autem parturitionis exordium corruptio est, quia et commixtionem precedit. Cum autem huius iniurie nec suspicio est, supra humanum intellectum constat esse miraculum, ubi supra naturam partus est, ibi qui nascitur, Deus est. Confitemur igitur eum et mundum fecisse de nichilo, et legem dedisse, prophetas  quoque inspirasse, et nouissimis incarnatum esse temporibus, apostolos etiam misisse ad salutem gentium atque populorum. Fugiamus itaque consilia seductionis, fluenta hereticorum dico perniciosa Deoque inimica contagia, Arii uesaniam, qui Trinitatem inseparabilem substantiis diuidit; Eunomii audaciam, qui naturam incomprehensibilem intra scientiam humanitatis includit; Manichei rabiem, qui sequestrat ab essentia Deitatis sanctum Spiritum, et inseparabiliter procedentem. Nec non et hanc nuperrimam nouamque blasphemiam que Iudeorum impietatem multipliciter exsuperare dignoscitur. Illi namque Filium negantes, ramum nituntur a radice conuellere. Ii uero huic qui est, alium superinducentes, intemerabilem substantiam tanquam in fetum multiplicem  diffamare contendunt. Dicamus ergo cum Paulo : Christus est pax nostra, qui fecit utraque unum. Iudeum namque et gentilem per baptismum in nouum hominem reformauit, coniungens uirtute quos conuersatio sequestrabat. Idcirco repertores noue impietatis, damnationem que sibi imminet contremiscant, quando in unam separatam rediere concordiam, et qui uniuit in duo, quantum ad illos attinet, deriuatur. Sed omissa iam prolixitate sermonis, ad compendium recti dogmatis ueniam. Si quis uult nosse ueraciter quomodo idem ipse sit unus et non solum Filius Abrahe manens, et in nouissimis secundum carnem sapientia et etate proficiens, nam deitas eius semper id quod perfectum est possidet, interroget Paulum, et ipse pietatis sacramentum protinus  intonabit, ostendens quod etiam ex Iudeis ortus secundum carnem Deus sempiternus existat: loquens enim de Hebreis et rebellem nationem ingratamque collaudans, propter radicem uidelicet Abraham, et propter semen Christum, ita pronuntiat: Quorum, inquit , est adoptio filiorum. Clamat enim in prophetis: Filius meus primogenitus Isrel et gloria. Infinitam namque gloriam eis qui probati tunc erant moribus, diuina miracula conferebant, et testamenta per que Abrahe multiplicatio seminis est promissa, et legislatio que in monte digito Dei conscripta est, et obsequium quo diuino cultui seruiebant, et promissa quibus uel terra Palestina uel certe benedicto in semine Abrahe gentibus collata est uniuersis: quorum Patres qui in hac  ignorantie nocte uelut luminaria fidei probantur exorti, et ex quibus Christus. Nec in iis stetit beatissimus Paulus. Nec enim ex quo partus de Maria ex eo est uerbi sine initio exstantis essentia. Sed mox intulit secundum carnem, ut manifestationem que facta est in carne, non illam natiuitatem diuinam eternamque significet. Quis igitur esset hic Christus, qui natus est ex uirgine, quem spelunca cepit ut rem nullius pretii, qui in presepi iacuit, qui secundum carnem temporibus creuit, quique ad inferiora terre descendens, omnia que carnis sunt mirabili dignatione sustinuit, ut fidem faceret quia ueraciter homo factus est, nec aliter esse preter eum qui descendit, sed idem qui descendit ipse est qui ascendit: non enim prius ascendit, sed descendit: ut pote qui non ex promotione  Deus est, sed propter misericordiam qua indigebamus, homo dignanter effectus est? quis est, a me uel a quolibet alio non requirat, sed ab Apostolo, qui Filium per reuelationem dicit Patris, cum dicit : Cum autem placuit ei qui me segregauit de utero matris mee, et uocauit per gratiam suam, ut reuelaret Filium suum in me? Hic namque quis est, iehsu Christus ueraciter edocebit, exclamans : Ex quibus Christus secundum carnem, qui est super omnia Deus benedictus in secula. Hec Pauli uerba, quam subreptionem calumnie eorum qui praua diligunt habere permittunt? Dixit enim Christum, ut ostendat quoniam secundum ueritatem Deus factus est homo; dixit eum ex Iudeis secundum carnem, ut insinuet quia non ex illo tempore quo est incarnatus,  existat; dixit eum qui est, ut eum sine initio declaret; dixit eum super omnia, ut totius creature Dominum predicet; dixit eum Dominum, ne passionibus habituque traducti intemeratam eius audemus negare substantiam; dixit benedictum, ut adoremus eum tanquam omnipotentem suppliciter, nec ut conseruum calumniis appetamus; dixit eum in secula,  ut demonstret ut is qui nos uerbo creauit pro sua diuinitate, iugi a nobis honore celebretur. Habentes itaque Christum et existentem, et Deum, et benedictum in secula, ueneremur eum ut Dominum, dicentes assertoribus exterorum dogmatum: Si quis spiritum Christi non habet, hic non est eius : nos autem sensum Christi habemus: idcirco et exspectamus aduentum glorie magni Dei et Saluatoris nostri Iesu Christi, qui pie quidem uiuentibus glorie reddet coronam; iis autem qui exacerbant eum, audacie eorum condigna restituet. Hec uestre caritati dirigimus pro libellis uestris, quos ad nos destinare curastis, asseuerantes quosdam pestiferos homines uerborum portenta promentes irruisse uestre prouincie, uolentes quibusdam scriptis et oppositionibus falsi  nominis scientie simplicem et infucatam recte fidei pulchritudinem constantiamque peruertere. Sed ego uos iterum B. Pauli uerbis admoneo : uidete ne quis uos decipiat per philosophiam et inanem fallaciam secundum traditionem hominum uana consultantium, et non secundum Christum. Fundamentum autem aliud sancte fidei nemo potest ponere preter id quod positum est, quod est Christus iehsu. State igitur in uno spiritu unanimes, collaborantes fidei Euangelii, et in nullo terreamini ab aduersariis , custodientes traditiones quas accepistis, siue a sanctis et beatissimis Patribus, qui apud Niceam fidem promulgasse noscuntur, seu a sanctis et uenerandis Basilio, Gregorio, ac reliquis eadem sentientibus: quorum nomina in libro uite  scripta sunt. Omnem fraternitatem que uobiscum in Christo est, ego et qui mecum sunt plurimum salutamus

[Hec desunt in Greco.] Data Constantinopol., consulatu piissimorum Theodosii August. u et ualentiniani Iu.





[DE INuENTIONE CAPITIS IOANNIS BAPTISTAE.]





DIONYSII EXIGUI DE INuENTIONE CAPITIS SANCTI IOANNIS BAPTISTAE PROLOGUS.

 Domino uenerando mihi Gaudentio abbati Dionysius.

Charissimorum fratrum, quos per gratiam Christi regitis, cura studiumque compulit ut relatio que  de inuentione capitis B. Ioannis Baptiste Greco sermone conscripta est, Latino per me redderetur eloquio: conueniens esse dicentes, ut in natali eius quo maior in natis mulierum nemo surrexit, hec relatio que de illo traditur, populis fidelibus intimetur. Promptis igitur animis in spatio licet breui quod poscebatur explicui, maxime et quia sanctitatem tuam hoc idem fieri uelle cognoui. Nec hoc sine diuino nutu gestum esse perspicio: et idem sanctus Ioannes preuius Domini ueritatis preco, prophetarum culmen omnium, institutorque monachorum, sicut primitus se monachis ostendit, qui sacratissimum caput eius de domo Herodis quondam regis impii sustulerunt,  dein ablatum Emesene, de multis ignoratum temporibus, item monachis se declarauit; ita nunc officio monachorum, quamuis humilium, hanc de se Romanis historiam manifestare dignatus est.  uenerandi, credo, propositi delectatur obsequio, quatenus per eos qui singularem sectantur uitam, suam in Christo panderet gloriam. Et hoc dicimus, non quod nobis alicuius preclare mentis conscientiam insolenter arrogemus, sed quod per se pia preferat professio sanctum studium, licet eidem nostra desidiosa conuersatio non equetur. Qualem uero tunc idem beatissimus exegerit uite modum, et quis poterit ignorare fidelium? Nam preter illam diuini muneris eximiam largitatem, qua de repromissione conceptus est, et adhuc intra materna conclusus uiscera, de utero quem fecundauit sterilem, in utero sancte uirginis agnouit uniuersitatis Auctorem. Preter  illam quoque gloriam singularem qua Baptista Christi, et amicus exstitit celestis sponsi, sepe solitarius in desertis locis abditisque moratus est, die noctuque in ieiuniis et orationibus perseuerans, uestitus pilis camelorum, et locustis pastus ac melle siluestri. Que omnia summe continentie atque frugalitatis indicia esse monstrantur, quibus uniuerso mundo cum suis pompis deliciisque renuntians, nichil aliud dignabatur uidere quam Christum: cui etiam ad suum baptisma uenienti, testimonium perhibuit dicens, Ecce Agnus Dei, ecce qui tollit peccata mundi. Cumque tam preclaris actibus tamque magnificis insinuaret omnibus exempla uirtutis, principes tamen cum senioribus, et scribis et Phariseis, meritis eius insanis ausibus exprobrabant: quod Dominus noster  in Euangelio testatur, et dixit, uenit Ioannes Baptista neque manducans, neque bibens, et dicitis: Demonium habet. Sicuti nunc plerique Christianorum Phariseorum sine dubitatione consimiles, si forte Dei famulos uiderint abstinentes, in eadem conuicia atque maledicta prorumpere, et rem quam imitatione debent assequi, suis prosequi contumeliis non uerentur: ut probabilis uita rumoribus malignis exposita laudandam perseuerantiam tenere ualeat, qua feruorem ueteris emulationis accendat. Hoc autem odium de morum similitudine sustinemus, ut id quod Dominus noster ait in Euangelio, in nobis etiam comprobatur: Si de hoc mundo essetis, mundus quod suum erat diligeret; sed quia de mundo isto non estis,  propterea odit uos mundus. Hec mundi odia incidit S. Ioannes, cuius hodie festiuitas ab Ecclesia toto orbe terrarum celebratur, etiam temporibus Iuliani tyranni potius quam principis in suo corpore reliquo pertulit, quod a discipulis eius tunc traditum sepulture, sacratissima Euangelia retulerunt. Nam gentilium fera crudelitas impiissimi atque apostate Iuliani moribus congruens, effracto beatissimi tumulo, ossa eius dementer extraxit, ignique comburens redegit in puluerem, et passim uesano furore dispersit. Sed gratia Christi que suorum dirigit corda famulorum, per dies eos monachos ab Hierosolymis ibidem causa orationis adduxerat, qui uidentes tam scelestum facinus ab impiis perpetrari, stupentibus ipsis gentilibus, easdem uenerandas reliquias transtulerunt,  moxque inde profecti sunt, thesaurum secum uenerabilem deferentes. Ecce rursum obsequium monachorum diuinitus procuratur, ut quemadmodum per monachos caput huius sancti repertum est, ita quoque per monachos residue corporis eius reliquie seruarentur: que protinus sancto Athanasio Alexandrine ciuitatis episcopo diriguntur; quas postea Theophilus eiusdem ciuitatis episcopus, uniuersa idolorum delubra destruens, in basilica quam sub nomine eiusdem beatissimi Ioannis Baptiste pia deuotione construxit, sub ingenti populi ueneratione deposuit. Sed iam tempus est ut predictam uobis referamus historiam, proque hoc labore nostro precum uestrarum presidia efficaciter impetremus.



DE INuENTIONE CAPITIS IOANNIS BAPTISTAE. [1Kb]



In primam inuentionem pretiosi capitis preclari ac gloriosi prophete precursoris Ioannis Baptiste. Dionysio Exiguo interprete.


Duo quidam monachi de Oriente profecti, cupientesque pretiose crucis Christi et gloriosi sepulcri eius qui pro nostra salute homo factus mortem sustinuit, per quam nobis uitam immortalitatemque largitus est, nec non resurrectionis eius et ascensionis in celum loca ueneranda perspicere, Hierosolymam peruenerunt. Horum uni precursor aduentus dominici et baptista Regis eterni, sanctus Ioannes assistens, ait: »uenientes ad domum quondam Herodis regis, auferte uobiscum caput meum, quod inuenietis in terra defossum.« Cumque mane fuisset exortum, uisionem monachus quam uiderat retulit fratri, qui delusionem phantasie suspicatus, persuadet  illi cui mysterium fuerat reuelatum, ut idem quod ipse sentiret, nichil esse. Cumque rem neglectui tradidissent, postero die preco ueritatis astitit utrisque separatim, et similiter eis apparens, ita locutus est: »Omnem dubitationem infidelitatis ex uestris cordibus effugantes, ad ueritatem uisionis cogitatio uestra non claudicet.« Dumque consonantiam alter alteri retulisset, gemina uisione firmati, et inobedientie supplicium formidantes, sine mora quod imperatum sibi fuerat impleuerunt. Et precedente  se diuina gratia caput Baptiste, quod pro iustitia et pietate resectum fuerat, in sacco cilicino condiderunt. Delectatum autem estimo prophetam tali uelamento, cuius in deserto quondam de camelorum pilis fuerat corpus obtectum. Reuertebantur igitur monachi, ferentes caput quod Herodias pro mercede saltatricis filie sue in disco suscipiens, ueluti desiderata uenationis preda potita est. Quin etiam desisse iam prophetice lingue correptiones existimans, nequaquam passa est caput ipsum uenerandum cum reliquo corpore sepeliri, metum de eius coniunctione suscipiens, et hoc procul dubio pertractans, quod integrum sancti corpus omni facilitate resurgeret: hoc autem fieri non posset, si caput ipsa retineret. Et ideo non passim tradidit sepulture, sed intra septa sue domus infodit. Amor  etenim coniunctionis illicite suis adinuentionibus proditus, increpationum sibi fingebat imagines, et amputatum caput iusti nefanda diaboli filia formidabat: sicque cogitationum prauitate decepta, deinceps latere se credidit. Monachi ergo qui tanta reuelatione precursoris Christi digni sunt habiti, sumentes uenerandum caput, domum redire properabant. Figulus autem quidam per idem tempus Emesene ciuitatis multis oppressus angustiis, omnibusque rebus necessariis indigens, cum non posset extremam paupertatem ulterius eluctare, pro ipsius egestatis difficultate magnis affectus tediis, uitam discessione continere se credidit. Accidit autem illi dum fugeret, occurrere monachis istis, qui uas eremi pretiosissimum deferebant. At ubi comes eis et socius itineris  factus est, onus ei, sicuti peregrinantes pariter solent, fidele committunt, uisum qui sibi reuelatus fuerat, exponentes. Sed figulo mysterium ignoranti precursor apparuit, monuitque ut comites suos lateret, et assumens id quod ferebat aufugeret. Quod cum fecisset, ad domum propriam, unde discesserat, rediit: et ex illo permansit uniuersis rebus prosperis florens. Intelligebat autem sue prosperitatis auctorem, et honorem ei deuoto studio suis congruentem uiribus offerebat. Qui cum propinquare sibi cerneret mortem, hydriam in qua munus illud habebat inclusum diligenter obsignans, sorori commendat proprie, pristinam egestatem ei referens, et opulentiam que nunc esset in manibus pandens. Cumque fugienda prime paupertatis  incommoda retulisset, indicassetque modum qualiter iis esset ereptus, precatus est eam ut depositum honorifice tractaret, nec prius hydriam patefaceret quam rei prouentum id quod erat interius indicaret, cogitans, quantum reor, quod uteri instar uas ipsum precursori foret, ut sicut Domino in utero matris positus innotuerat, ita profecto post mortem uiuens, urne illius mysterium opportuno tempore reuelaret: et ideo non tacuit insperate sue commutationis auctorem [al., inspirante sue commutationis auctore], sed ait: »O mulier, ipsis experimentis doceberis, nostreque modum uite conuersationemque cognosces, ex quo thesaurum istum possidere meruimus. Si igitur et tu reuerentiam huius habueris, bonorum  omnium tam presentium quam futurorum copia perfrueris. Quod si forsitan prolixitas temporis uires abstulerit, aut egrotatio corporis uiolenta macerarit, quominus debitum studium dependere possis, alicui pio atque fideli uiro munus hoc tradere non moreris.« Que post obitum fratris, quandiu deuotioni sue uires habuit consonantes, sanctum probatur dilexisse negotium. At ubi necessitati senilis cessit etatis, ea que a germano sibi mandata fuerant, insinuans his qui erant pium suscepturi depositum tradidit. Plurimis autem munus hoc alterna successione recipientibus, etiam quidam Eustachius, monachus nomine, et alterius secte presbyter, illud quod in hydria seruabatur, sicut obsignatum erat, accepit. Profecto nempe, qui dederant, religionem discernere  nequiuerunt, eumque pium arbitrati sunt hominem; qui nimis astute sanitates que per uirtutem sancti capitis accedentibus conferebantur sibimet ascribens, ueritatem fidei, sicut caupo nequissimus, adulterare nitebantur; tandemque seruis his, qui recte, et sancte, atque inseparabiliter beatam Trinitatem glorificabant, notus factus, ipse qui sub obtentu paterne uenerationis in diminutionem Christi, Filii Dei, contumeliosus esse probatur, ab Emesena ciuitate, cooperantibus etiam iudicibus, cepit expelli. Precabatur autem eos qui se salubriter a sancto grege secernere atque effugare querebant, ut unius saltem dici spatium largirentur morandi in ea spelunca quo [in qua] sanctum constabat esse depositum, quia iam et angustia nocturni temporis urgeretur. Sed prouidentia  Dei spe sua frustratus est. Non enim potuit impetrare ne id quod moliebatur efficeretur. Suscipiunt igitur eamdem speluncam uenerabiles uiri, sectantes singularis uite propositum. Multis autem in monasterio sibimet succedentibus, ad postremum sub archimandrita Marcello diuina gratia eum quem Gabriel euangelizauit, et sterilis mater edidit, eremi habitatorem, maximum correptorem impietatis et legis uindicem, Domini precursorem, amicum sponsi Saluatoris Baptistam, preconem ueritatis, amatoremque iustitie feruentissimum reuelare dignata est. Cuius apparitionis modum prefatus uenerabilis archimandrita Marcellus his retulit uerbis.



.


, , , , . , » , .« , . , ,  . , , , » , .« , , , . , .  , , , . , , , , , , , , , . , , , . , ,  , , , . , , . , , , , . , , , . , , , .  , , » , « , . , , . , , , , . , , , , ,  , , , , , », , , , , , . , sic , , .« , .  , , . , , , , . , , . , , , , .  , , , . , , , , , , , , , , , , . , .



In secundam inuentionem pretiosi capitis sancti et preclari prophete, precursoris Baptiste Ioannis. Eodem interprete.


Apparuit, inquit, ter beatissimus et uniuersalis apostolus, atque fidelis amicus Saluatoris nostri Iesu Christi, mediante septimana quadragesime sanctorum ieiuniorum, octauo decimo die mensis Peritii,  id est, ad XII cal. Martias, anno septuagesimo sexagesimo [al., septingentesimo] tertio, per indictionem sextam, regnantibus ualentiniano et Marciano piissimis imperatoribus famulis Dei, sub sanctissimo episcopo Uranio ciuitatis Emesene, cui etiam hoc idem reuelatum est uicesimo quarto die mensis eiusdem, id est uI calendas Martias. Reuelauit autem mihi Marcello in magno timore et reuerentia constituto in specie stelle ignee, secundum subiectas uisiones fidelissimas, qui cuncta condidit in uirtute sua et preparauit in sapientia sua; qui scit omnia antequam fiant, et ad salutem humani generis uniuersa dispensat; qui est super omnia benedictus in secula. Amen. Igitur me famulum suum Deus proposite uisionis  inspectorem esse dignatus est. uidi namque in uisione noctis, et ecce ostia monasterii nostri aperta sunt, et in magno metu positus, cucurri ut ea clauderem. Et rursus inspicio flumen ad ostia nostra prorumpere. Hoc autem cum uidissem, stupefactus cogitabam unde tanta aquarum esset immensitas. Dumque id mecum ipse pertracto, leuans oculos meos uidi Marcellum presbyterum, qui erat secundus post Maxentium archimandritam, a meridiana parte fluminis uenientem, et multarum turmarum uoces ab orientali plaga basilice Sancti Iuliani martyris audiebamus. Quarum ad nos ingens sonus deferebatur, et per aquas ipsas populi cum impetus alacritate properabant. Admirante autem me quomodo in mediis aquis ambulantes ad nos conciti peruenirent, et  unaqueque turma lingua propria psalleret, subito uox audita est eorum qui ab oriente clamabant: Ecce sanctus Ioannes Baptista descendit. Cumque ad meridianum ostium starem, aperte sunt ianue orientales, et psallentium turme protinus intrauerunt. Omittens igitur spectaculum fluminis, et in exordio scale consistens, aspexi sanctum officium eorum, quod in monasterio celebrabant. Et stans in eadem scala, uidi atria duo, unum respiciens ad occidentem, et alterum ad meridiem; et inter utrumque atrium templum grande, singuleque turme ingrediebantur in atrium quod respiciebat ad orientem, adorabant [al., et adorantes] ad templum. Intrantes autem in atrium meridianum, illico quiescebant. Cumque siluissent turme, precedebant alii et clamabant: Ecce sanctus  Ioannes aduenit. Cumque starem in eodem scale loco, uenit sanctus Ioannes, Domini precursor, et uidi eum in templo quod mihi ostensum est; et ecce unus erat a dextris eius, et unus a sinistris. Stante autem illo in templo, ceperunt populi turmarum ad eum consequenter accedere et ab eo benedici: itemque psallentes proficiscebantur ad basilicam [a 1Kb] Sancti Stephani martyris congregandi. Cumque turme se explicuissent, cogitaui et ego adire eum, ut benedicerer ab eo. uisumque est mihi intrare [al., et intrarem] per ea ostia per que turme fuerant introgresse. Et quia non uideram quod alicui dedissent [al., dedisset] osculum pacis, nisi tantum ad pedes [al., ad pectus] eius osculati essent, accedens ad eum ab anteriori [al., interiori] parte cum metu et  reuerentia, dimisso capite in terram cucurri, et tenui pedes eius. Ipse uero apprehendes mentum meum osculatus est me. Quod cum meruissem, protinus expergefactus sum. Paucis autem diebus transactis, uideo et ecce ostia monasterii a parte meridiana rursus aperta sunt, et ueluti ad fratres uociferabam [al., uociferabar], cur ista [al., ita] ostia reliquissent; et celeri gradu perrexi ut ea clauderem, et ecce uideo sanctum Ioannem stantem ad exterius ostium, et cum eo duos illos quos prius uideram, et accessi ut benedicerer ab eo, et rursus eleuans me, dedit mihi pacem. uestimenta autem eius erant candida; et mox trahens unum uas de sinu suo plenum mellis, dedit mihi dicens: Accipe benedictionem hanc, et  effudit uas ipsum mellis super manus meas, et interrogaui eum dicens: »Domine sancte Ioannes, unde ad nos uenisti?« Qui respondit: »De Sebaste ueni.« Preibam igitur eum, et tam ipse quam qui cum eo erant ingressi sunt in monasterium nostrum, et iterum uas mellis fudit super manus meas. Cumque ego detulissem benedictionem eius ad superiora triclinii, ipse intrauit in oratorium; et cum descendissem ad oratorium ubi erat, ecce uideo columnam ignis ante eum. Et nimio pauore correptus, excitatus sum. Post hec autem, priusquam nobis ostium monasterii ubi erat sanctum depositum nobis traderetur in sanctis ieiuniorum diebus, ubi cibum uespere sumpsimus, et dixi ad fratres nostros. Unusquisque uestrum psalmos suos iterare non negligat. Et relinquentes  me in triclinio, descenderunt ad initium scale que ad utraque monasteria respicit. Cumque consedissent ut iterarent psalmos, ad dexteram leuans oculos suos frater Isaacus ignem uidit ardere in tabulis ostii spelunce ubi erat uenerandum caput sancti Ioannis Baptiste repositum. Quod cum uidisset frater, exclamauit et dixit: »Domine mi, domine mi, in ostio spelunce ignis accensus est.« Et ego respondi: »Ne timeas, frater, sed muniens te signaculo Christi, ibidem perseuera.« Fratres autem pre timore claudentes ostium, ad me conciti peruenerunt. Ego uero mysterium recognoscens ex uisionibus mihi ante monstratis, dixi ad eos: »Ne timeatis, fratres mei, quia hoc nobis prosperum faciet Dominus.« Post dies autem quinque Maxentius et Stephanus  uenerabiles presbyteri archimandrite, uenientes ad sanctum episcopum dominico die uespere, suggesserunt ei omnia de ipsa spelunca, que coherebat monasterio nostro, ut utrumque pariter iungeretur; iussitque hoc episcopus fieri. Cui dixit Stephanus presbyter: »Ex precepto nostro cras mature trado speluncam fratri Marcello.« Et mane perueniens tradidit nobis ipsum monasterium sub presentia presbyterorum Palladii, Petri, Gennadii, et Stephani, archimandrite monasterii Bethgalorum [al., Bethgaalorum]. Et aperiens ostium quod erat obseratum, simul ingressi sumus et adorauimus [orauimus]. uidens autem locum nimis esse neglectum, commonuit ut diligentiam ipsius haberemus. Et profectus est idem Stephanus presbyter, ad uisitanda  monasteria que erant in uillulis constituta. Ego uero Marcellus, assumens fratres, cepi diligentiam monasterio quod nobis datum fuerat impendere [al., diligenter impendere]. Dumque loca ipsa mundamus, ueniens Petrus, presbyter loci Bethmamatis, ait mihi: »Stephanus, archimandrita Bethgaalorum, precatur ut propter Dominum nobiscum uenias ad monasterium beati Carterii.« Et respondi me uenire non posse, quia diligentiam loco mihi commisso dependerem: qui compulit me secum proficisci. Cumque pergeremus pariter, aio ad eum: »Ascendamus et salutemus Cyriacum, diaconem et archimandritam.« Ascendentesque et salutantes eum, cepimus ire uelle ad predictum monasterium beati Carterii. Dixitque  mihi Cyriacus diaconus: »Nunquid propterea uenisti, ut sine mora discederes?« Cui respondi. »Necesse est ut celeriter ambulemus, quia traditum est nobis ab episcopo et aliud monasterium cui curam instanter impendimus.« Descendentes itaque peruenimus ad monasterium sepe memoratum; cumque salutassemus fratres, ordinantes que erant necessaria, reuertebamur. Dicunt mihi prefati Petrus et Stephanus, presbyteri archimandrite: »uale dicimus tibi; ora pro nobis.« Tum aio ad eos: »Hodie monasterium suscepimus, et uultis abire? Sustinete, queso, et consolamini nos;« et cegi eos. Cumque uespera facta esset, post orationes, cibo sumpto, quieuimus: illi ambo in triclinio superiore, ego ibi quidem in interiore cubiculo.

 Cumque dormirem ea [al., media] nocto in qua monasterii uel spelunce apertum est ostium, hoc est, sequenti die tertia sabbati, post orationes nocturnas, quasi manus uiri pulsauit me tertio in dextro latere, et audiui uocem magnam dicentem mihi: Ecce ostium apertum est, et ideo cognosce eum qui tibi patefecit ingressum, ne forte negligas. Ego uero cum magno timore conuersus assedi, et uideo stellam flammeam in ostio ubi quiescebam. Maioremque metum concipiens, signaui me cruce Christi, et illa de loco illo minime mota est. Surrexi itaque, et misi manus in ostio ubi erat, et rursus inuenta est in ostio sequenti. Cum aperissem [leg. aperuissem] autem ostium, unus ex his qui ibidem quiescebant, sensit. Et cum ad secundum peruenissem ostium, inuenta  est stella in ostio tertio. Deinde conspicio eam in interioribus scale gradibus. Erant autem ostia utriusque monasterii patefacta similiter, et spelunce ostium patens. Et ecce precedebat me stella ipsa, et ego sequens eam, ingressus sum usque dum in absidula spelunce constitit; et uidens hoc miraculum, adoraui Dominum pronus in terram per horas multas. Recordatus sum uero quod hospites haberem uenerabiles uiros Petrum et Stephanum, presbyteros et archimandritas, et ne suspicarentur ubi nocte fuerim, ab oratione surrexi. Ascendensque rursum, cum uellem ingredi cubiculum, dicunt mihi: »Ubi tandiu fuisti?« Respondi: »Quia ad opus necessarium descendi.« Cumque uellem introire ubi quieueram, dicunt mihi: »Rursus ingrederis?« At ego sentiens  attonitum me factum ex reuelatione quam uideram, ueniam poposci tanquam malesanus, et continuo me recepi. Postquam uero mane factum est, ualedicentes mihi, ad proprias cellulas abierunt. Ego uero ubi profecti sunt diluculo, precepi fratribus qui mecum erant: »Claudite ianuas, manentes extrinsecus, et si forte aliquis ad requirendum uenerit, occupatum esse me dicite.« Sepe namque ueniebat Palladius presbyter, intrans et Euangelium lectitans. Cum ergo solite uenisset, tunc ei fratres aditum negauerunt, affirmantes id quod erat, quod Euangelium quoque sub claue archimandrite sit, et excusatum est illi. Secundo etiam uenit, uenit et tertio, et sic ingressus est. Ego namque sumens thuribulum, incensum in eo posui, et pium Dominum suppliciter obsecrabam ut mihi locum thesauri celestis ostenderet. Tollens etiam rastrum, cepi fodere, et perueni ad locum quod erat edificatum de calce et ordinariis tegulis. Quantumque ego fodiendo descendebam, tantum sonus ualidior quasi ex repercussione hydrie reddebatur.

 Et posteaquam fodi et descendi usque ad solum, reperi uelut arenam ex ere fusam, multumque laborans, uix arenam potui sequestrare. Post hec autem arena sublata, una tegula maior apparuit. Hanc suspendens inueni sub ea tabulam marmoream; tabulamque suspendens, hydriam reperi. Hanc, cum metu et reuerentia lumen accendens, ac incensum ponens in thuribulo, palpaui diligenter, et adorans Dominum, diutius attonitus mansi, hydriamque sanctam rursus operui. Statim uero uenit ad nos Gennadius diaconus et archimandrita, salutansque me ad ostium spelunce, dixit mihi, ueni, precor, intreamus in speluncam pariter. Et posteaquam ibi adorauimus [al., orauimus] dedit mihi pacis osculum, et fratribus meis, et ait, »de Capereto monasterio meo nuper adueni, uidi autem tale somnium. Quasi utrique stabamus in quodam specu, in quo mundissimorum panum sicuti sol erat magna copia, et portio superposita panibus. Immensa uero [adde uis] populi ueniebat, et sumebat ex ipsis. Nec deficiebant, nec cessabant homines qui acceperant. Iamque nobis pre multitudine turbarum deficientibus, ceperunt panes euolare super manus nostras, et ita percipiebant omnes quotquot ad hanc muneris gratiam confluebant.« Postquam uero retulit mihi somnium, ego respondi, »Bonum est quod uidisti.« Et recogitans apud memetipsum quid sibi uellet hec uisio, rursumque pertractans ea que precesserant, dixi quia uisio ista ex Deo est. Sciens autem quia diuinitus ista contigerant, indicaui qualiter sanctus Ioannes Baptista apparere dignatus est; qui mox, ut audiuit, mansit attonitus, et orare cepit ut ei locum ostenderem, quod et feci. Post hec egressi sumus utrique, et quid oporteret fieri tractabamus, uisumque est mihi ut prius irem, et indicarem Stephano presbytero et archimandrite monasterii quod appellatur Claramnium [al., Daramium], et per ipsum manifestaret episcopo. Et uenientes ad monasterium eius, non eum reperimus. Abierat enim, ut diximus, in monasteria que erant in agris, ex eo die quo nobis dederat monasterium et ostium spelunce patefecerat. Cumque egressi fuissemus, placuit ut euocaremus ad nos Cyriacum diaconum et archimandritam, et reuelaremus ei mysterium per quod nobis sanctus Ioannes apparere dignatus est. Misimus autem ad eum fratrem Isaacium, dicentes: »ueni ad nos celeriter.« Ad quem cum frater uenisset, dixissetque ei, protinus obediens uenit. Quem cum salutassemus, indicauit nobis somnium quod uidit, eratque consonans uisioni quam Gennadius diaconus mihi retulerat. Et cum orassemus, mox ei reuelationem sancti Baptiste Ioannis manifestare curauimus, et ait: »Cogitemus quid fieri debeat.« Et ego dixi, »Puto conueniens esse ut hoc innotescamus episcopo.« Rursumque cognoscentes quod sepe memoratus Stephanus presbyter et archimandrita de agro non uenerat, mansimus diebus quinque posteaquam reuelatio nobis ostensa est. Dic uero sabbatorum post meridiem sedentibus atque sermocinantibus nobis, ingressus est ad nos Sallus [Salius] collectarius et Maris [al., Marius] Linopola Lechtarius, et locuti nobiscum continuo recesserunt. Ego autem dixi fratri Isaacio, ut post eos ostium clauderet. Itemque residentibus nobis et loquentibus, ita sum repente uerberatus in genibus, ut totus incuruarer, nec possem omnino consurgere uel quid operis implere. Tunc aiunt ad me Gennadius et Cyriacus diaconus et archimandrite: »Nonne diximus tibi, Noli moras innectere, sed eamus, et in notitiam episcopi deponamus, quia presbyter Stephanus dicitur nondum aduenisse.« Ego uero mansi uehementer afflictus. Ipsi autem uespertinum celebrantes officium, ingressi sunt ubi iacebam, et denuntiauerunt, dicentes, »Iureiurando satisfecimus sancto Ioanni, suscipientes personam tuam quod omnem causam cras ante solis ortum per te [per te cras autem sole orto per te, etc.] cognoscet episcopus.« Et ego respondi, »Bene admodum fecistis, hoc idem promittentes;« et protinus a doloribus releuatus sum. Sequenti autem die dominico simul cum diacono Cyriaco et Iuliano monacho uenientes, episcopo iam post matutinas orationes de ecclesia tunc egredienti suggessimus, dicentes, quia sanctus Ioannes Baptista reuelatus est. Ipse uero stupefactus ait: »Nullus hoc nouit, et quis uestrum audeat contingere?« Dixitque ei Cyriacus diaconus:« Quando uenire dignaris?« et ille, »cras, inquit, adueniam.« Postera autem die cum presbyteris et diaconis episcopus uenit, et intrantes ad locum, procidentes in facies suas adorauerunt. Malchus [al., Malachus] autem presbyter, unus ex his qui cum episcopo uenerant, infideliter motus, ait: »Unde hoc certum est, quod caput Precursoris existat?« Mittensque manum ut contingeret hydriam, confestim exaruit, adhesitque manus eius hydrie, nec eam extrahere ualuit. Instanter autem ab omnibus oratione facta, cunctisque glorificantibus Deum, atque precantibus pro eo, uix tandem quidem manum potuit abstrahere, sed ita permansit inualida. Episcopus autem, cum uniuersis qui secum erant, accipiens hydriam cum sancto thesauro ibi reposito, interim in diaconio, id est in secretario ecclesie collocauit, donec edificaretur basilica in nomine eius. Que ubi perfecta est, cum dies sancte depositionis eius instaret, apparuit sanctus Ioannes ei cuius manus aruerat, dicens: In ipsa processione, cum fit depositio, pone manum tuam super hydriam, et statim sanabitur. Hoc autem cum fecisset, restituta est pristine sanitati. [a 1Kb] Facta est S. Ioannis Precursoris ac Baptiste depositio in eius templo mensis Octobris uigesima sexta, anno 763, indictione sexta, imperantibus religiosis piisque ac orthodoxis Augustis ualentiniano Iuniore ac Marciano, principibus memoria sempiterna dignis: ad laudem et gloriam magni Dei ac Saluatoris nostri Iesu Christi, cui gloria cum intemerato Patre sanctissimoque ac uiuifico Spiritu, in secula seculorum. Amen.



, , , .


, , ,  , , , , . , , . , , , . ,  , . . , , . , , , , , , » .« , , . , ,  , , . , , . , , » .« , . , , , . , , , .  , , , . , , , » .« , , . , » .« , , ,   . , » , .« » , , .« , . , , , . » . . , , .« ,  . , . , , , . , , , , , . , , , , .

, , . . .  , . , . , , . . , », .« , » , , , , . . . ,  , , .« , » .« , , » « , , » .« , . . , » « . , . , , , . ,  . , , . , » .« , , . , , , . , » « , » .  , . , , , , , . » , , « , , , » , .« , « .« .  , , , , . , , , . » « , », , .« , , . » , « , , , , .  , , , . . , , , . , , » , .« , . , , , , ,  . , . .



Concio in primam, secundam atque tertiam inuentionem pretiosi capitis S. Precursoris Ioannis Baptiste. Interprete R. P. Combefis.


Iterum diuinus nobis Precursor aduenit: iterumque oratio festum conuentum actura accedit, ac gratiarum actionem in collectam hic loci celebratura concionem. Multa sunt admirandi Preconis solemnia, preclara simul omnia ac illustria; potestque quiuis ex singulis illustre sibi argumentum desumere, ut singula quod liceat conferant, aliusque alius meminerit, quando etiam uel unius meminisse, exque merito laudare, nedum orationi difficile, sed et impossibile existit. Nec enim solum Precursoris natiuitas cogitatum uimque dicendi superat, uerum etiam anterior illa conceptio ac in materna aluo exsultatio,  quam et prophetia consecuta est. Preterea etiam educatio, cui nullius aliorum similis est. Tanti etiam uiri ad Iordanem aduentus, quam dicendi uim non superet, inque angustias cogat? At quid de Domini ad eum aduentu dicas, inclinato illi uertice, manus tactu, ac baptismi arcana lustratione?

Horum omnium seorsim, propriumque mihi festum est, una etiam cum gloriosa decollatione, quam uir maximus sustinuit, lasciue ac impudice saltationis mercede ab Herode cesus capite. uerum quia horum meminisse non huius est temporis, cum et proprios habeant ascriptos dies, nobisque superius paucis relata sint: iis si lubet omissis, ad alia sermonem conuertemus, que et nobis impresentiarum prosequenda statuimus. Plane uero hic orationi prestitutus  scopus, ut pretiosi capitis inuentionem edisserat; ostensionem nempe illius, inque manifestum productionem. Quippe scimus eam non unam esse, sed et secundam, et tertiam. Cum itaque arcano Dei consilio tribus iam uicibus occultatum fuerit, totidemque e terre sinu prodierit ac emerserit, opere pretium fuerit ut primum prime tumque secunde inuentionis mentione habita, exhinc ordine ad tertiam transeamus; quam et presens oratio argumentum habet: quanquam alias decet ut et reliquis adhereat, nec ab aliqua, uelut que omnibus utatur, singulariter pendeat. In hunc itaque modum rem aggrediatur, ac propositum ostendat, ratione cuius instituta est, cum nominibus aliis plane deficiat. Hinc uero illi auspicanda erit narratio.

 Iam itaque admirandus Ioannes, magnusque ueritatis preco ac precursor, ab Herode capite cesus fuerat; Herodiasque post impudicam saltationem, in ipsa regia obscuris recessibus tuto collocarat. Timebat enim scelesta mulier ne trunco reliquo unitum, ad illius coarguendum scelus iterum excitaretur. Quanquam non in longum tempus eorum que patrauerat, dilatam mercedem recepit, cum ipsa turpissimo fato uita functa, tum post cam illius filia; cesa nempe fluminis glacie illi ceruice inter hiberna, quo et par pena delictum exciperet. Enimuero sic amputato, uti diximus, Ioannis capite, inque hunc modum ab impudica muliere terre latebris deposito, manserat ad multos annos pretiosum illud monile ac utilissimum  uulgo inaspectum, intactum, inaccessum: sic forte prouide disponente diuino precone, ne facili illius possessione, facilis quoque nobis esset amissio contemptumque desiderium; alioqui uero etiam inualescente ab idolorum cultu persecutione auctoribus Diocletiano et Maximiano, haud par erat ut uili hominum generi nobile cimelium proderetur, ac porcis proiiceretur, quod margarita omni illustrius existeret. Eam, puto, ob causam sacrum caput occultatum mansit, ut uulgo nesciretur, nec seipsum proderet. Sin alia abstrusior causa est cur occultaretur, ac inuentionem differret, nouerint ii qui maiora contuentur, ac sublimioribus animum adhibent.

Cum uero iam tempus appeteret quo illud detegendum  esset, exque terre latebris producendum, tum quoque detegitur, eque latebris producitur, quo tempore ac modo ei libuit qui producebatur. Ac quidem temporis ea epocha fuit, cum Constantinus Magnus imperii sceptra suscepisset. Quod uero ad modum attinet, uideamus quonam iam modo, ac quorum opera sit manifestatum, primamque hanc inuentionem nactum sit.

Duo quidam monachi ex Oriente profecti Hierosolymam ueniunt, studio uisendi dominicum sepulcrum ac sacra illic loca omnia lustrandi. Alteri eorum apparens diuinus Precursor: Ad Herodis regis, inquit, domum ambo profecti, caput meum tollite, quod illic loci sub terra conditum est. Illo fratri uisionem narrante, ipsoque et fidem abnuente, ac cum uterque  quo iussi erant adire cunctarentur, iterum utrique se Ioannes sistens eadem iubet, acuitque affectum. Illi continuo profecti ac pleni fiducia , locum statim effodiunt, ac caput educunt, quod uelut lucis fulgore rutilaret, suauissimique odoris fragrantiam ac nullis uerbis explicabilem spiraret. Missoque in sacculum cilicinum capite , inde recedebant. Dum autem iter habent, figulus quidam in illos incurrit, homo extrema conflictans egestate summeque afflictis rebus. Iis itaque cum occurrisset, utque assolet, uie illis socius accessisset, sarcine quoque socius existit, iussus ab eis portare sacculum. Stulti homines ac leues qui bonum suum ac thesaurum  alteri tribuerint. Ac quidem gestabat pauper, cum cimelium ipsi creditum illi ignotum esset; nec enim monachi indicauerant. Diuinus autem Precursor illi apparens, cum et oppido eidem commodum uisum esset ut illi munus cederet, tum docet quid occultum gestet, tum cum illo fugere iubet. Ille clam comitibus ocius fugit tantum secum exportans thesaurum; cui ille deinceps innumera bona peperit; diuitiis pollenti, ac faustis utenti rebus, cunctisque aliis prospere ei cedentibus. Quia uero humanis iam excessurus erat, sorori sue munus tuto in arcula positum contradit, monetque ne prius arca educat, quam ille nuntiet uite exitum: reuera enim magnum quid istud esse, quodque magna sit prebiturum. »Nam  et nobis, inquit, magna attulit bona, ut nec dicendo quis facile ea assequi possit. Horum et ipsa statim particeps efficieris, modo pignori honorem habeas, ac illud colas: sed et illud, cum humanis eris migratura, alicui fidelium deposito trades, honestisque moribus charo ex testamento relinques.« Ubi hec sorori in mandatis dedisset, e uita migrauit, illaque, ut par est, impense leta pro munere, ex animo in illud affecta, perindeque ac frater coleret, multis et ipsa ex illo beneficiis aucta fuit. Quia uero illi quoque ad occasum uita uergebat, sociis thesaurum deposito consignat, cauteque seruandum multis admonet ac rogat.

Cum uero multi deinceps alii aliis succedanei pignus obtinuissent, exque aliis in alios depositum  transisset, ad extremum in monachi cuiusdam manus deuenit. Eustathius illi nomen; sensus uero nichil in fide sanus, etsi alios error illius latuerat. Is quoque gratiam cauponans, tum creditum pignus celabat, tum cum eo, quam opinionem  colebat. At ubi Emeseni, unde etiam oriundus erat, uiri mores fidemque tandem agnouissent, ac eum urbe pulsuri essent, rogabat ille uel unius diei inducias, tumque eiicerent. Erat hec maligna plenaque uafritie strues. Quippe sacrum caput in spelunca quadam deposuerat, inque hydriam coniecerat, crusta lapidea ad os posita, ac arena ei ingesta: eamque ob rem temporis moras illas captabat, quo inde pignus auferret, suique illud iuris demens homo efficeret. Enimuero Emeseni, ne uel momento passi consistere, protinus ablegarunt, cum plane uir diuinus  impetum illis acueret utque bonum incunctanter prestarent, impelleret. Succedunt deinceps in spelunca uiri monachi, atque optimum uite consectantes genus; qui quidem locum colerent, occultum tamen in eo pignus, thesaurum illum affluentissimum haudquaquam scirent. Inque hunc modum absoluta est prima inuentio ipsa hac die circiter Februarii uicesima quarta peracta, ut est coniectura.

Quia uero, ut aiunt, iterum quoque pignus contigit occultari, cum nempe designatus modo Eustathius prauitate animi struem fecisset, opere pretium est dicamus quo iam modo, quonam tempore, quorum opera uenerandum caput secunda quoque uice inuentum sit, quo liceat et ad tertiam, cuius nobis gratia oratio instituta est, inuentionem transire.

 Marcellus quidam uita clarus, moribus religiosus, qui et monasterii ad speluncam siti prepositum agebat, nocte quadam medie hebdomade ieiuniorum, somnium eiuscemodi uidet, uisionemque fratribus narrauit qui sub eo merebantur, hoc fere uerborum tenore: »uidebantur mihi, inquit, monasterii fores omnes aperte, per quas fluuius quidam magno aquarum strepitu impetuque transibat.« Ea re in stuporem actus, uisionem secum ille uersabat, nesciens quid coniiceret, quoue uisum illud spectaret. Ac sane, inquit, cum me ita haberem, statim uox quedam ab alto ferebatur, tremendum quemdam ac magnum sonitum habens. Tum etiam concentus audiebatur dulciter psallentium. Qui eo munere  defungebatur, in classes seorsim distributi erant. Hic sensus uocis erat: Ecce magnus Ioannes Christi Baptista ostenditur. Que eam mittebant uocem classes singule, per orientalem portam intrabant.

Cum autem ego ex iis que apparuerant in stuporem actus, cuidam scale illic posite inniterer, duo iterum atria aspecto: alterum ad orientem, alterum ad meridiem exporrectum erat. Medium consistebat templum pulcherrimum, in quod singulatim ingressa agmina reuerenter adorationem prestabant. Tum quoque alii duo prestanti specie mihi statim facti conspicui, in hec uerba clamabant: En tibi et magnus Ioannes in templo, quem et uide et crede. Quem etiam multo fulgore splendentem aspexi. Is ingredientium classes, subridentibus aspectabat oculis, singulisque  ordine benedictionis munus impendebat. Ubi ille benedictiones impertite fuissent, finemque earum res habuissent, ipse quoque ab eo benedictione donandus accessi. Ac uero ad pedes illi accidi, totus trepidus ac pauens. At ille statim erigit, ac fiducia implens ad tremendi oris osculum benigne admittit. Deinde etiam uas melle plenum sinu proferens, mihi in manus tradidit, iubetque accipiam. Mox ac accepi, inde exibam; ac uelut uie ducem agebam. Tum ille nulla mora post me sequebatur, simulque ambo in monasterium sumus ingressi. Illi comites erant, et quas uideram classes, apud quas etiam igneam quamdam columnam illis prelucentem aspexi. Hinc maiori perculsus metu, ex turbatione somnum excussi. Eiusmodi fuit quod mihi in somnium accidit, longum  illud, ac longam habens expositionem, non minus tremendum quam uerum, siquidem utraque in eo ratio existit. Interim ego dubius herens subditis iubeo, ut consuetum precum pensum unusquisque duplum exsoluant. In his unus illorum Isacius nomine, dum adhuc psallit, inque Deum tollit oculos, ante speluncam ignem ardentem, intraque templi fores inuadentem cernit. uisum ille confestim ostendit. Ego tacere iubens, quippe qui ex superiori uisione ante rei sensum acceperam, metu eum liberum feci. uidebatur enim mihi fuisse perterritus. Postquam autem alii quinque dies transissent, alia iterum mihi uisio obtigit.

Nam manus quedam noctu apparens, dextrum mihi percutit femur; ex qua etiam uox resonabat in hec  uerba clamans: Surge; ecce uobis dono concessus sum. Porro etiam stella occurrit, que loci index erit. Tum ego statim surrexi, simulque stella preibat, donec ueniens stetit supra locum ubi spelunca erat, in quo et concha contigua exstabat, sub qua defossum sacrum pignus fuit. Cum itaque perspicuum adeo signum aspexissem, in genua procumbens, multisque supplicans illi, qui se mihi conspicuum fecerat, locum ligone fodere cepi. Tum alta attingens, ac arenam quamdam affusam offendens, post quam etiam erat tegula, tum crusta lapidea, sub ea pretiosissimum pignus inueni, hydria quadam opertum, inque illa reconditum. Ea re animo letus effectus, iterum statim locum occului, nichil inde extrahens, hactenusque quod uisum fuerat, nulli aperiens.

 Quia uero breui post etiam Gennadius abbas ad nos accessit, uir utique ingentis gratie munus a Deo consecutus, qui et ipse uisionem quamdam paulo superius relate uisioni mihi facte affinem conspexisset, quam et totam sigillatim mihi exposuit; tum et ego omni posita hesitatione, que mihi ostensa essent illi aperui, singula ad uerbum narrans, nichilque eum celans. Hinc ille gaudio ac stupore captus, ostendi sibi cum fossam rogabat, tum locum; ac quonam loco sacrum pignus esset positum. Ac sane etiam ostendo, nec tantum uirum aspectu prohibeo.

Cum ergo ab inuicem abiuncti essemus, cogitationum iterum salo iactabar, uersans animo quid mihi esset faciendum. Hinc et istud ingens mihi uisum oblatum, ut cum episcopo rem conferrem , eumque eius quod apparuerat cum adiutorem adhiberem, tum illius in ea re consiliis uterer. Quia uero non statim rem prestiti, sed molitionem cunctabar, huc illuc cogitationibus distrahentibus, ac cum ad alios referens, Cyriacum nempe diaconum quosdamque alios, tum etiam inconsulti animi sensum accepi, ac quantum mihi dilatio peperit mali. Sero namque sabbati, dum consideo his qui aderant, ac quedam fabulor, derepente aliquis ad genua plagam infligit, totumque immotum, uix in solum incuruum reddit. Ea re conspecta, qui aderant, ac imprimis quem dixi Gennadium, in preces ac uota conuertuntur, magnumque Precursorem rogant, ut me casu liberet, pedesque uti prius sanos restituat. Nouerant enim  quo nomine sic mulctatus essem, esseque in causa rem a me neglectam ac cunctationem.

Cum uero statim emisso uoto pedes ad iter comparatos recepissem, illis sociis confestim ad episcopum accedo, nullum huic ducens anteponendum negotium. Tum et illi uisa omnia aperio, insomnium, uisionem, speluncam, locum, defossam hydriam, demumque sacrum caput, cuius ratione isthec omnia. Episcopus se statim ipse rei accingit, letusque mandato obtemperat; atque adeo illucescente dominica, ad locum uenit cum lampadibus, ac reuerenter metuque extensa ad hydriam manu caput educit, tremendum uidentibus spectaculum: hisque exceptis, incredibile aliis. Nam et pili adnati uidebantur, suauisque efflabatur odor, ac indicibilis fulgor emicabat.

 Quia uero episcopo comes presbyter, Malchus nomine, subdubius erat ac hesitabat, num Precursoris istud caput existeret, missa in illud audacius manu , confestim et ipse incredulitatis decerpit fructum, arelacta dextera, ac urne herenti cui eam admouerat. Ac sane ita mansisset, nisi qui aderant ad multas horas sanctum obsecrassent, ut eum curaret, qui obnoxius esset, eique reconciliaretur, qui dubius fuisset. Recepto inde Precursoris capite , Uranius episcopus in sua hactenus pretiosum pignus deponit ecclesia; breuique post etiam templum Baptiste excitans, cum ei plures opere accessissent, illuc munus transfert Emesene ciuitati, omnique alii ciuitati  ac regioni thesaurum uberem ac inexhaustum. Hactenus secunda inuentio ac manifestatio tum facta, cum ualentinianus ac Marcianus imperii sceptra tenerent. Opere pretium uero ut et eam que nuper contigit, tertiamque enarremus, cuius et etiam causa instituta nobis oratio est, que et reliquis notior est atque illustrior.

Cum itaque sacrum caput Emese, ut diximus, repositum esset, atque iis qui e uicino quique procul ac undique uenirent, uberrimum gratie munus prostaret, manserat thesaurus in annos plures ei loco addictus: ac quanquam eo circumscriptus erat, non tamen illius ambitu etiam uirtutes arctabantur, sed copiose beneficia explicabat, et ut ad omnes pertingerent. Enimuero que Dei arcane rationes, incomprehensaque  iudicia! Cum nempe Emesenam regionem ipsamque urbem Emesam barbarorum manibus expugnari siuisset, ac eorum fieri ditionis, haud tamen equum putauit ut et pretiosissimum caput penes illos, illisque addictum foret. Adeoque neque fuit, sed pii cuiusdam honestique cultoris opera inde sumptum, alio tum transfertur; Comanam scilicet, exiguam urbem ac obscuram, que tamen eo pignore ditata illustris euasit, ac reliquis clarior exinde fuit.

Quod uasculum thesaurum intus habebat ac continebat, urna quedam argentea aureis compacta laminis erat, quo nempe pretiosum pignus pretioso uasculo asseruaretur Ceterum plerique nesciebant, ac precipue regine urbium ciues, quo illud loco positum esset: tum quod translatio occulta ac sine arbitro  facta fuisset; tum quod nesciretur tempus quo illa contigisset. Neque enim quis palam, quantum nobis assequi licuit, eam rem tradidit. Itaque mansit Comane caput, ne ipsis, puto, incolis satis notum. Tum enim tempora, tum negotia alta rem ignorantia obtexerant: cum presertim Iconomachi interim emersissent, quos tantum abest ut sanctorum reliquiis cultum adhiberent, ut etiam ubicunque ille exstare noscerentur, incendio eas traderent. Eam igitur ob rationem nulli deinceps sacratissimum pignus conspicuum erat aut exploratum. Postquam autem rerum summa ad orthodoxos rediit, iterumque sceptra fidelibus Augustis concredita sunt, ac Iconomachi impii cum sonitu perierunt, condignam scilicet ultionem nacti, tum sane etiam Precursori ut caput suum  manifestum faceret placuit; stupendumque munus non huic illiue ciuitati , sed ut omnium maxime summeque regali, nempe Constantinopoli, traderet; quo nempe et thesaurus inuiolabilis seruaretur, illaque eius depositione honestaretur, ipsumque adeo sacrum munus, ut par est, splendoris aliquid ab ea mutuaretur, quod nempe penes illam maiores honores cultumque impensiorem haberet. Tum namque Michel ac Theodora sceptra susceperant, Ignatiusque Methodii successor, uir multis clarus uirtutibus, Ecclesiam regebat. Sub his inclytis, etiam pretiosissimum pignus istud in reginam urbium infertur, tertiamque hanc ac postremam inuentionem nanciscitur.  Porro adinuentionis modus eiusmodi fuit.

Nocte quadam cum pontifex Theophoro illi cognomini moribusque affinis laudes Deo offerret, diuina quedam celitus uisio illi obtigit . Qui et imperatori que uisa fuerant declarauit. Ambobus igitur eam in rem bene animatis, mittuntur statim ab utroque qui thesaurum tollant. Hi cum ad locum uenissent, ac ubi caput depositum esset, quo eis pontifex indicio signarat, didicissent, reuerenter inde extraxerunt. Enimuero nondum certo rei in urbem allato nuntio, imperator simul ac patriarcha, ac quotquot in aula proceres, quotquot  clerici ac monachi, extra ciuitatem effusi cum suffitibus ac lampadibus obuiam processerunt, multoque apparatu caput pompa deduxerunt; cui et oculos, et labia, et frontem, preque aliis pectora admouerunt. Tum pontifex trepida manu sublatum, palatino templo thesaurum infert, ac illic deponit: nempe die 25 mensis Maii. Hic enim celebritatis dies, festum scilicet tertie Inuentionis seu Depositionis. Utrumque enim dicatur, quando et utriusque nomine una agitur solemnitas. Par enim erat ut Triadis cultor, ac qui aliis eius perspicue detexisset mysterium, tribus quoque uicibus caput suum inueniendum proderet; ac neque ab eo deficeret numero, nec eum superaret; ut hac quoque ratione, uti aliis, prime duci Triadi uniri posset, atque eius numero honestari.  Pretiosus namque numerus est, omnique, ut sic dicam, acceptione dignus. Etenim tria sunt que adoramus sic personis distincta, etsi natura unita sunt. Tres item partes circa animam dignoscuntur, quibus animal rationale incitatur ac agitur; tres quoque circa corpus dimensiones, quibus illud definitur, tres homini date leges, quibus componeretur: naturalis, scripta, ac gratie. Tribus animus contemplationibus desiderium subuehit, nempe naturali, intelligibili, ac ea que uim omnem intellectus excedit. Non enim habet quo ulterius extendatur, uel si perspicacissimus sit. Tres etiam in baptismo mersiones, que et Trinitatem figurant, ac obscure significant. Triplex Spiritus sancti in discipulos a Saluatore facta insufflatio, quibus illi copiosum gratie munus  adepti sunt. Tres item rerum mutationes, quas terremotus uocant, quanquam altera harum nondum exstitit. Quid uero opus plura de ternario ac Triade dicere? Uti enim Trias fidei nostre caput est, sic plane et ternarius inter numeros eximius est, cui et inuentio hec sacri pignoris connumeratur, ac qua honestatem ampliorem nacta est. Neque enim illa una est et singularis, quando etiam unum numerus imperfectus est ac carens quantitate; neque duplex, quod et binarius materie commixtus sit, a qua Ioannes purus exstitit. Itaque ob eam causam triplex ea est, quod illi ternarius honori habeatur, ac charus sit, tanquam nimirum Triade honestatus ac ei connumeratus.

 Quia uero te, beatissime Precursor, Trinitatis cultorem scimus optimumque preconem, ob quam etiam tibi ceruix cesa fuit, ne cesses eam nobis placabilem reddere; quo scilicet cum alia, tum semitam, que ad illam ducit incedamus, quidquid obliquum est tuis auspiciis uitantes, atque ad uias rectas directi. Nec enim tuus erga nos impensus amor ac affectio nos latet, utque quotidie uberem nobis impertias gratiam, qui nempe gregi tuo presideas, ac iis qui in templo tuo assidui sunt, magna munera largus remunerator impendas: que et nos utinam consequamur, hincque migrantes Triadi sancte sistamur, atque illius luce illustremur, in Christo Iesu Domino nostro, quem decet honor et adoratio cum ingenito Patre ac sanctissimo Spiritu, nunc et in secula seculorum. Amen.



, , .


, . , . , , , , , , , , ,  , . , , , , , ,

, , , , , , , , , , .  , , . , , . , , , , , , . , , . .

, ,  , , , , , . , , , , , , , , ,  , , , . , , , , , , , , . , , , .

, , ,  , . , , .

, , , , , , » , , , « , , , . .  , , , , . , , , . , , , . , , , , , . , . .  , , , , , , , . , , , , , » , , , , ,  .« , , , ,  . , , .

, , , , , . , , , , ,  , , , , , , . , , , , , . , , , .

 , , , , , , , , .

, , , , , » , , , . , .« , , , . »  , , . ,--- .--- .

, , , . , ,  --- , , .--- . , . , , . , , , . , ---, , .--- , , . ,  , . , [* 9Kb] . , , . [F. leg. ] , , . , , , , , . , .

 . , , , . , , , , , . , , , , . , , , , , , [F. leg. ] ,  , .

, , , , , , , , . .

, ,  , , . , , , , , , , , , , , , , ,  . .

, , , , , , , , , , , , ,  .

, , , , , , , , , , . , , .  , , . , , , , , .

, , , , , , , , ,  . , , , , , , , , .

, , , . , , ,  , , , . , , , , , , , , ,  , , , , , , . , sb, , . .

 , , , , , , . , . , , , ,  , , , , , , , , , , , , , , . , , ,  , , , , , , , , . , , , , , . , . , , .  , . , . . , , , , , , , , , .

, , , , ,  , , , , , , , , , , , .



Sancti Patris nostri ac confessoris Theodori Studite laudatio in tertiam inuentionem uenerandi capitis sanctissimi Precursoris.



Hodierna nos dies, auditores religiosissimi, Precursoris memorie tertium nuntium afferens, in unum cogit. Siquidem enim casu inuento thesauro uniuersi gaudio concurrunt, remque desideratam uidere querunt; quam non feste lucis iucunditatem merito exigat, quod modo Baptiste summe uenerandum caput, omnique auro ac pretiosis lapillis longe pretiosius Dei propensa uoluntate proditum est, qui ad humani generis salutem cuncta disponit?

Exsultemus igitur in eo, atque letemur, siquidem religiose mentis hominibus spiritualium munerum  perceptio exsultatio est. Cantemus in letitia; laudemus in gratiarum actione: alia hec solemnitas, alia laudatio est. Natalitiorum festiuitas ortus speciem prefert; que nempe spiritalem luciferum ita exhibeat, ut ex materno utero mundo mirificus oriatur: decollationis autem occasus; que scilicet diuinum idem luminare sic representet, ut totius spiritalis diei cursu expleto sub terram subeat, illicque in inferno positis Christi aduentus preuios fulgores aspergat. Quam denique nunc diei agimus, abstrusius aliquid, nempe sempiterne uite resurrectionem subindicat. Etenim ortus est ac uelut iterum, sacratissimi eius capitis ostensione, ad uitam Precursor reparatus. O rem miram! Non tulit terra ut in longiores annos huncce thesaurum in se detineret, nosque illius  iactura afficeret; sed proprio quodam tempore uelut nouum quemdam ac maturum fructum, suum fructum producit. uidit itaque celum sacrum caput, et letatum est; aspexit humanum genus, inque laudes effusum est; sensum illius demones perceperunt, et disrupti sunt; sole splendidius enituit ueritatis luce; luna fulgentius pietatis nitore: stellarum uarietatem miraculorum exsuperat multitudine. Que enim quantaue inde statim curationum omni fonte limpidius uberiusque fluenta promanarunt? Spiritus mox gratiam agri liliis omnibus fragrantius ac ualentius perspirauit. Suauissimum odorem uniuersus terrarum orbis olfecit ac exsultauit. Hauserunt omnes, exque eo quod querebant ac quantum cupiebant, proque eo ac animis incitabantur, sibi rapuerunt. Uberrima  enim gratia, ut quantum fidelis animi destinata uoluntas abundauerit, tantum percipiatur. Caput circuitus eorum , inquit Dauid, labor labiorum ipsorum : nobis uero caput hoc laborum emersit solutio, morborum depulsio,  demonum fuga, diuini omnis muneris larga prebitio. Caput enim eius est qui in sterilis utero in exsultatione gestiuit, ob Dei uerbi in uirginis utero incarnati presentiam, de quo ait sacratissimus Dauid: Exibit homo, et cor altum; et exaltabitur Deus . Caput est illius qui adhuc ex utero Spiritu sancto repletus est; de quo magnus Zacarias ait: Et tu, puer, propheta Altissimi uocaberis: preibis enim ante Dominum, parare uias eius . Caput illius est qui ab ipsis cunis usque ad eius ostensionem ad Isrel uitam in deserto instituit, de quo Isaias propheta ait: uox clamantis in deserto: Parate uiam Domini, rectas facite semitas eius . Caput illius est qui predicauit baptismum penitentie in remissionem peccatorum; de quo Scriptura ita loquitur:  Ecce ego mitto angelum meum ante te .

Quid uero plura necesse loqui? Caput eius est qui diuinum uerticem contingere meruit, ad quem ait Dominus: Sine modo; sic enim decet nos omnem iustitiam implere . At quonam modo mortalium ullus prorsus beatissimum caput pro eo ac decet laudauerit? Quenam uero terrigenarum lingua, quod satis sit, prorsus admirandum illud ac incorruptionis fulgoribus radians celebrauerit?

At, o diuinum ac sacrum caput, sincerissimorum ac purissimorum sensuum uasculum! suauis spiritus fragrantie spiritale thuribulum! locupletissima penus diuitum gratie mirabilium! Laudo diuine plexos crines tuos auro Ophir pretiosiores, sponsarum redimicula decore uincentes, super quos non ascendit  uitiositatis nouacula , uti olim super Samsonem furente in eum Dalila. Magnifice predico sacram tuam Aaronisque prestantem barbam , ex qua sanitatis ros fidelium animis influebat, rore Hermon potior, qui descendit in montes Sion. Lucidos oculos tuos ueneror, splendidissimas spiritus faces, uelut columbe oculis puriores, smaragdisque lapillis pretiosissimis pretiosiores. A Deo afflatas aures tuas, celestibus uocibus comparata organa laudibus effero. Apte hisce Scripture uocibus in te moraliter utar. Quam speciose sunt gene tue, tanquam turturis , ut in Cantico habetur: Sicut cortex mali punici gena tua: sicut funiculus coccineus labia tua: sicut turris Libani nares tue, et eloquium tuum dulce ac decorum  . Laudo dentium tuarum septum lactis candore nitentium, unde processit diuine predicationis sermo in fines usque orbis terrarum. Demum laudo et argento niueum collum tuum, quod scelestissimus ensis peruasit, ac ex quo uice sanguinis miraculorum fontes emanarunt.

Quid ais, Herodes? Ad te enim mihi nunc sermo conuertendus. Quod querebas obtinuisti? compos factus es eius quod cupiebas? haudquaquam. En tibi iterum quoque testis ueritatis, coarguens ille gladius spiritus, liberrima pietatis lingua, uiuit, nec mortua est; soluta, non uincta, quam sanguis Abel, aduersum te clarius clamat: Non licet tibi habere uxorem Philippi fratris tui . Traducit tuum scelus,  qui a nefario cubili cohibere uelit; qui ira eximere ingruente facinori. Sensum accepisti? nequaquam. Castigatus es, resipuisti? minime gentium. Libidinem non minuisti: totum animum tuum Menadi fecisti; ludicri premio diuinissimum caput stillans sanguinis riuos in disco produxisti. Proh immanitatem! proh impudicissimum conuiuium! Istud idem et impresentiarum reipsa agitur: sinque Ioannis tollit caput, at Christi membra meretricis membra facit. Quid enim aliud ebrietates prestant ac comessationes, iuxta Apostoli sensum.

Cedo tu quoque, improba scelestaque Herodias; commodine aliquid ex temeraria tua molitione percepisti? Baptistam sub terra condidisti? Non est ergo qui etiamnum contradicat ac aduersetur? Enimuero  uana spes tua, inualida quam lusisti fabula, inane studium ac conatus. Facta rerum conuersio est, quantum occultare tibi uisa est, tantum scelus tuum diuulgatum fuit. Quo latere arbitrabaris, eo facinus tuum in generationes generationum transmittitur.

Ac tu quidem una cum uiro amara interiisti morte, corruptis olentibusque infra sepulcrum amborum cadaueribus ac uermium copia scatentibus; quod uero precidistis caput, super terram salit: sanctorum ei manus obsequuntur, sacerdotum chori pompa comitantur, monachorum agmina deprecantur, procerum turme magnificant, ac laudibus prosequuntur. Longe maximam hominum multitudinem congregat, Dei numine collectum cetum; ipsam, ut uerbo dicam, angelorum multitudinem una colligens, laudisque  nobis consortio accedens; siquidem summe angelis chara, pari cum eis nomine ac gloria certantis preclarissima celebritas existit. Gratie unguenta super nardum, super crocum, super cinnamomum pigmentariaque omnia aromata scaturit. Clamat ac uociferatur tuam semper sceleris plenam molitionem sine uoce traducens.

Eiusmodi est improbitatis finis, tantaque illam infamia comitatur. Hec et uos, reges terre, intelligite, satrape ac potentes, presidesque ac subditi, atque hominum genus omne, quo, ut in aliis, sic in coniugiis quod legitimum est sectantes, non in eamdem atque scelesti illi, pari probro deturpati, noxam incidatis.

uerum cum aureum caput, quoad concessum est,  auro pretiosioribus laudum floribus coronauerimus, age, queso, et membra alia pariter assumamus, ne ex parte Precursorem laudantes, diminutam laudationem ac iusto minorem offerre uideamur. Quid itaque manibus splendidius lucidiusque que Christo imponi in baptismo meruerunt? Cum enim Deus ignis existat, diuini uerticis tactu factum cogita, ueluti ignis commercio, ut Precursoris manus, nichil mutata eorum natura, flammee redderentur. Dorsum eius in pallore auri, iuxta quod canitur , qui Christi crucem portet in humeris. uenter eius pyxis eburnea super lapidem sapphirum  uti Scriptura loquitur, qui uentris delicias in umbilico existentes eliminauerit. Lumbi eius castitatis  sanctimoniam complexi, qui uirginitatis munus adeptus sit. Moduli femorum eius similes torquibus , qui imperturbationis gladio accinctus sit. Crura eius columne marmoree fundate super bases aureas , uirtutum scilicet. Pedes diuinos habentes gressus, qui Domini semitas preparet. Membra omnia sacratissimi illius ac illibatissimi corporis, arma iustitie: uas electum, sanctificatum. In uirum educauit castitas, iugis oratio absoluit. Ac ne ea quidem mihi omittenda que sunt extrinsecus, uestis scilicet ac zona. Enimuero patriarcha Iacob tunicam uariam Ioseph fecerat carissimo filio, magnus autem euangelista Mattheus simplicem nichilque accuratam Ioannis uestem describit. Ait enim, uestimentum eius de pilis camelorum, et zonam pelliceam circa lumbos eius ; hinc quoque peccati mortem afferentia symbola obscure indicans: quanquam illic alio quoque sensu uaria uestis exponitur. Que uero mihi mens linguaque, ut tua in membris singulis laude exsatietur, o maximum decus hominum, par existat? At quia utrinque, arctor ac egenus sum, ueniam uti humanissimus tribuas, ac me cumprimis minimum famulum tuum, cum Patre spiritali, tuoque grege confirmes, atque omnes diuine tue magnificentie laudatores incolumes serues in Christo Iesu Domino nostro, cui gloria et imperium cum sanctissimo Patre ac uiuifico Spiritu, nunc et semper, et in secula seculorum. Amen.



, , .


, , . , , , , , , .

, ,  , , , , , , , , , , , , . , , ,  , . , , , , . , , , , , . , ,  , , , . ,  , » , « , » , , .« , , » , .« , » .«

,  » .« , , ,

, , , , , , , , . ,  , , , , , . » ,« . » . , .« , , . , , ,  .

, . , , , » , . . . .  , . . . , . , ,

, , , . , , .

 , , . , , , , , , , , . , , , . .

, .  , , , , , .

, , , , , . , , , , . , ,  , , . . , . , , , , . , . , , .  , . » .« . , , , , , , , .  .



[LIBER DE PASCHATE SIuE CYCLUS PASCHALIS.]





HISTORIA CYCLI DIONYSII. Q. D. B. u.



EPISTOLA DEDICATORIA.

INCLYTAE REIPUBLICAE URATISLAuIENSIS ILLUSTRI PRAESIDI CAETERISQUE ORDINIS SENATORII SPLENDIDISSIMI PROCERIBUS, GRAuISSIMIS uIRIS, GENEROSISSIMIS, MAGNIFICIS, MAXIME STRENUIS, AMPLISSIMIS DOMINIS MAECENATIBUS, PATRONIS BENIGNISSIMIS, SPECIMEN HOC ACADEMICUM UT PUBLICUM PIETATIS OBSERuANTIAEQUE MONUMENTUM DEMISSE OFFERT, PROSPEROSQUE RERUM SUCCESSUS CUNCTAQUE LAETA AC FAUSTA TOTO PECTORE APPRECATUS, SE SUAQUE STUDIA ULTERIORI IPSORUM BENEuOLENTIAE COMMENDAT CLIENS ET CIuIS DEuOTISSIMUS


BENIAMIN HOFFMAN.



§ I.


Cyclus lunaris 19 annorum, quo tot retro seculis Christiani ad fastos suos ordinandos usi sunt, Dionysianus uulgo appellatur: non, quasi a Dionysio Exiguo primum inuentus sit, sed quoniam ab illo instauratus, ad 95 annorum, uidelicet quingentesimi trigesimi secundi a natiuitate Christi, et nonaginta quatuor proxime consequentium, festa paschalia rite constituenda accommodatus, ex Greco Latine  uersus, et ab orientali Ecclesia ad occidentalem traductus est  .



§ II.

Prima eius origo ex ueterum Grecorum astronomia repetitur, qui non minus olim ac postea Christiani, dies festos secundum cyclos eiusmodi celebrarunt. Nam legibus eorum pariter ac oraculis preceptum erat ut sacra solemnia peragerentur , hoc est eodem die, eodem mense ac eadem anni tempestate   . Iam anni tempestates ac uicissitudines a solis motu pendent, qui, cum ad idem ecliptice punctum rediit, annum solarem effecisse dicitur; menses uero secundum lunationes, hoc est lune cum sole coniunctiones numerabantur, quorum duodecim unum annum lunarem efficiunt, anno solari undecim circiter diebus minorem. Propter hanc anni solaris et lunaris inequalitatem stata solemnia, simul eadem tempestate et eodem mense, sine intercalatione constanter seruari non poterant; singulis uero annis undecim dies intercalare non integrum erat iis, qui mensium lunarium ordinem turbare, aut a lune rationibus minimis seiungere nolebant. Itaque nonnisi integros menses, ex residuis aliquot annorum diebus collectos, intercalandos censebant, ita quidem, ut post aliquod temporis interuallum, anni solaris et  lunaris principia uicissim coniungerentur  . Quod cum diu frustra per dieterida, tetreterida, ogdeterida, hoc est, per cyclos duorum, quatuor, octo, et plurium annorum, tentatum fuisset; Meton tandem enneadeceterida, hoc est cyclum 19 annorum inuenit,  quo, per septem mensium lunarium intercalationem annus solaris cum lunari optime reconciliari posse existimabatur  . Atque hunc cyclum Meton, Pausanie filius, in lucem emisit, cum archon Athenis esset Apseudes, hoc est anno periodi Iuliane 4281, Urbis condite 321, ante natum Christum 433  .



§ III.

Neque uero inuentum illud Metonis intra otiosam speculationem substitit; sed ad ciuiles usus translatum, et ad constituendam anni rationem adhibitum  , et aucto Grecorum imperio latius propagatum est. Ac tametsi Athene et alie quedam Grecie ciuitates in Romanorum potestatem redacte, horum instituta progressu temporis imitate sunt, et menses suos lunares cum solaribus, quales annus Iulianus  continet, permutarunt  ; tamen nec omnes id continuo fecerunt  , et ille ipse que nouos menses ciuiles admiserunt, sacra solemnia a maioribus tradita, certisque temporibus affixa, more antiquo celebrare perrexerunt, eaque de causa ueterum mensium  lunarium cum nouis solaribus comparationem instituerunt  : que uel sola anni Metonico-Calippici memoriam intercidere non patiebatur



§ Iu.

Cum igitur Christiani quoque in celebrandis sacris suis solemnibus, maxime paschalibus, solaris eque ac lunaris cursus rationem haberent, et illorum dies utrique conuenienter ope cycli cuiusdam definire studerent, in procliui erat potissimum Orientalibus celebratissimum illum orbem decemnouennalem Metonis, simili consilio inuectum, et Grecis tot seculorum decursu probatum, usui illi accommodare  . Adhibuerant quidem initio alios cyclos, nominatim ogdeterida et heccaideceterida  . Sed que ratio Grecos olim mouerat, ut ogdeteridi enneadeceterida  preferrent et substituerent, eadem apud Christianos ualuit. Huic igitur initio Orientales, postea etiam Occidentales, primas facile detulerunt.



§ u.


Inter Christianos Orientales, primus cuius memoria exstat, Anatolius, patria Alexandrinus, munere episcopus Laodicenus  , seculo tertio, atque adeo iam ante concilium Nicenum, cyclum illum lunarem ad negotium paschale adhibuit, et in canonibus, quos uocauit, paschalibus, enneadeceterida prescripsit, a die 26 Phamenoth, mensis Aegyptii, cui dies 22 Martii respondet  , anni Christiani 276  deductam. Sed cum illa multis uitiis laboraret  , non magnam auctoritatem obtinuisse uidetur  , aut, si quam habuit, eam pre melioribus qui deinceps prodierunt, cyclis spreta, uicissim amisit.



§ uI.

Postea cyclus paschalis enneadecetericus ipsius  concilii Niceni auctoritate stabilitus esse creditur  . Quod si uero ipsa illius acta inspiciamus, decretum quidem fuisse reperimus, ut Pascha non cum Iudeis,  sed una ubique die, cum Ecclesiis occidentalibus, meridianis et septentrionalibus, nominatim cum Romana et Alexandrina celebraretur  ; quam diem fuisse dominicam, memorie resurrectionis Christi sacram docet historia schismatis ob controuersiam de Paschate, labente seculo II nati  . Speciatim uero illa dies dominica sacro illi destinabatur, que primum ab equinoctio uerno plenilunium proxime excipit  . Sed de modo diem illum inuestigandi aut prefiniendi a Patribus Nicenis aliquid constitutum esse in actis non legimus; multo minus singularem de tempore Paschatis celebrandi canonem Nicenum habemus  . Et sane si enneadeceteris Alexandrina hoc concilio a 318 Patribus prescripta fuisset, hi non opus habuissent episcopo Alexandrino demandare, ut tempus Paschatis celebrandi quotannis inuestigaret,  et aliis orbis Christiani episcopis magno labore significaret  , neque tot Ecclesie, que decreta Nicena utraque manu amplectebantur, diuersos  cyclos paschales adhibuissent  . Quo potissimum argumento inducti uiri eruditi  Dionysium Exiguum hic falli, et uerba Ambrosii id tantum innuere, existimant, quod concilium Nicenum cyclos paschales, et speciatim decemnouennalem construendi occasionem dederit.



§ uII.

ueri non absimile est Eusebii Cesareensis librum de Paschate imp. Constantino circa tempora concilii Niceni oblatum  , concilio ipsi a nonnullis tributum esse, atque adeo opinioni illi de enneadeceteride Nicena locum fecisse  . Quod enim cyclus Eusebii paschalis non alius quam decemnouennalis fuerit, inter omnes conuenit  .



§ uIII.

 Post Eusebium a Morino  Athanasium quoque in iis numerari uidemus, qui circulum 19 annorum conscripserunt; quod ipsum quoque Dionysius Exiguus dicere uidetur  . Sed simili fortasse coniectura  nititur enneadeceteris hec Athanasiana ac Nicena ipsa, aut si unquam exstitit, cum Eusebiana subito se hominum notitie subduxerit, necesse est. Ignota certe fuit cum aliis antiquis scriptoribus, tum Cyrillo et uictorio, qui in prologis suis nullum Theophilo antiquiorem circuli decemnouennalis auctorem commendant.



§ IX.

Precipue uero enneadeceteridis Alexandrine methodum perfecit Theophilus, Timothei ab anno 485 in episcopatu Alexandrino successor, alioquin ex controuersiis Origenianis notus, qui secundum illam, iussu imperatoris Theodosii, quadringentorum octodecim annorum circulum paschalem instituit  , hoc est 418 annorum, qui exacte 22 cyclos decemnouennales continent  , festa paschalia inuestigauit. Ceterum  non omnium, sed centum duntaxat paschatum designationem imperatori obtulit atque in uulgus  edidit, ab anno primo Theodosii, hoc est ere uulgaris 380 exorsus  . Tabula paschalis Theophili non amplius exstat; unde cuiusmodi fuerit nonnisi per coniecturam ex posteriorum calculatorum cyclis ad illam conformatis colligi potest  .



§ X.

Theophili methodum dies paschales constituendi non mutauit quidem, sed in cycli perfectioris formam redigere studuit Cyrillus, Theophili nepos, et in sede Alexandrina successor  . Nam ut iactatam a Latinis sui ipsorum cycli in feriis restituendis excellentiam ad enneadeceteridem quoque transferret, cyclum annorum 95 excogitauit, qui, quinque enneadeceterides continens, feriarum pariter ac  lunationes eodem quo prius ordine ex ipsius quidem sententia, perpetuo restitueret  . Cepit periodus  illa Cyrilli anno Christi 437, et in anno 531 desiit  . Quo ordine disposita fuerit optime ostendit ultima illius enneadeceteris, quam Dionysius Exiguus Cyclo suo premisit  .



§ XI.

Hic igitur Cyrilli cyclus in Oriente adhuc uigebat, et Paschatis celebrandi tempus prescribebat, cum Dionysius Exiguus, Petronii aliorumque rogatu  , anno ere Christiane 525  , Grecorum et Latinorum cyclos magnopere hucdum, nec sine ingenti sepe  dissensione ammorum et odio, discrepantes  conciliandi, aut potius Orientalium numeros lunares et terminos paschales uelut accuratiores, in occidentalem Ecclesiam inuehendi consilium iniret. Neque tamen integrum illi erat, Cyrilli cyclum, sine omni mutatione, ex Greco duntaxat Latine uersum, ad Romanos transferre. Nam preterquam quod is iam fere ad finem decurrerat  , dies ex solari anno deductos, in sui repetitione non eodem quo prius ordine restituebat  . Et propter diuersa anni Romani et  Aegyptiaci principia, numeri lunares, siue nouilunia designantes, iidem utrobique statui non poterant  . Itaque nouum potius cyclum confecit Dionysius, Cyrilliano, quantum licebat, conformem, et ad eius illustrationem Aegyptiorum argumenta que uocantur paschalia, Latine reddita, adiunxit  .



§ XII.

Nullus unquam cyclus Dionysiano illo celebrior fuit, aut maiorem et constantiorem in orbe Christiano auctoritatem obtinuit. Hic enim primum diuturnas illas  Romanorum cum Alexandrinis aliisque Orientalibus de tempore Paschatis celebrandi controuersias composuit  , et illorum exemplo, cum in Italia  , tum in aliis Christianorum occidentalium regnis receptus, per tot secula anni ecclesiastici rationem gubernauit  , et eram Christi, qua ad hunc usque diem utimur, Dionysianam inuexit  .



§ XIII

Non quidem defuerunt, etiam post Dionysii tempora,  qui diuersos cyclos semel usu receptos, imprimis uictorianum, Dionysiano preferrent, et secundum  illos diuerso sepe tempore Pascha celebrarent  . Quorsum pertinent Galli  , Hispani  , Britanni  ,  Scoti  et Picti  ; imo in ipsa Italia  non omnes statim Romane Ecclesie institutum secuti sunt. Sed sensim tamen paulatimque singule he gentes ad illius morem se conformarunt, adeo ut post Caroli Magni  tempora, si solos fortasse Britones in Cambria excipias, uix ullum amplius dissensus uestigium occurrat  .



§ XIu.


Ubi receptus erat cyclus Dionysianus, non modo tabule, tempus Paschatis, secundum illum quotannis celebrandi, indicantes describi, sed et notitia paschalis computi scriptis pariter ac uiua institutione propagari solebat. Atque  ut medio euo omnis liberalis doctrina apud solos fere homines religiosos, siue ecclesiasticos, residebat, ita hec etiam  disciplina ad illorum officium referebatur, et  in monasteriis propriam quasi sedem habebat. Exemplum  eius rei preter cetera illustre prebet monasterium S. Remigii, quod archiepiscopi Rhemensis, totius Gallie primatis, cure et presidio quondam commissum  , cum aliis litterarum studiis florebat  , tum precipue computi ecclesiastici rationem diligentissime tradebat  , in eoque  ceteris illius regni Ecclesiis  lucem preferebat.



§ Xu.

Quemadmodum uero Dionysius Exiguus Cyclum Cyrilli non integrum libro suo de Paschate inseruit, sed nouum potius ad illius exemplum confecit; ita etiam qui postea operi huic manum admouerunt, Dionysii cyclum non tam descripserunt, quam continuarunt et ad posteriora tempora accommodarunt  . Ex magno eorum numero  omnibus notissimi sunt  S. Isidorus Hispalensis et uenerabilis Beda, quorum ille Cyclum Dionysii usque ad an. 731  , hic usque ad annum 1063 extendit, atque adeo magnam illam periodum 532 annorum, que in se reuoluta, easdem ferias paschales restituit, compleuit  ; licet circuli, ut uocantur, Bedani, non quales ab ipso Beda conscripti, sed quales a Ioanne Nouiomago, ad illius mentem restituti sunt, in operibus eius inueniantur  . Ita uidelicet antiquiores pre recentioribus,  qui presentem in computando Paschate usum habebant, spreti et obscurati, sensim perierunt, et eruditorum quoque hominum notitie se subduxerunt, ut ueram integri cycli Dionysiani formam nonnisi per coniecturas, et eas quidem non felicissimas, indagandam et restituendam putarent  . He enim cum aliis erroribus, tum peruulgato illi, et hodienum prope communi, quo era Christi uulgaris a Dionysiana ueteri diuersa, et uno anno minor existimatur  , occasionem prebuerunt.



§ XuI.

Ut clarius pateat quam parum cyclis Dionysii, per huiusmodi coniecturas restitutis, tribuendum sit,  Nouiomagenses illos, quos plerique omnes hucdum secuti et pro Dionysianis amplexi sunt, paulo curatius perlustrabimus, et, quantum a ueris cyclis Dionysii discrepent ostendemus. I. Circuli, quos Io. Nouiomagus uocat secundum Dionysium, ab anno primo ante eram Christi uulgarem incipiunt, et usque ad annum Christi 1595 continuantur; at Dionysiani nonnisi ab anno Christi 532 usque ad ann. 626 procedunt. II. Illi singulari columna exhibent litteras dominicales, easque uitiose positas  , Dionysio, si non prorsus ignotas  , saltem omissas, ut quarum uicem in eius cyclo sustinent concurrentes  . III. Iidem in cyclo decemnouennali, annum 532 proxime  antecedente, pariter ac in omnibus aliis, perpetuo adhibent eram Christianam, cum Dionysius, in illo se eram Diocletiani, qua Cyrillus usus fuerat, retinuisse, eique Christianam ab anno demum 532 substituisse, diserte profiteatur  . Iu. In eodem cyclo indictiones aliter quam a Cyrillo et corrupte numerantur  . Taceo menda quamplurima, imprimis in columna sexta, ubi lune decime quarte; et in columna septima, ubi Paschata ipsa perperam designantur atque in alienos dies transferuntur.



§ XuII.

Inter omnia que hucusque de cyclo Dionysiano in lucem prodierunt, si antiquitatis et auctoritatis rationem habeas, principem facile locum tenet apographum lapidis, Rauenne, in camera ecclesie metropolitane  conspicuum, ab Henrico Norisio editum et illustratum  . Neque enim hic immerito lapidem illum, ut monumentum cycli Dionysiani, initio statim, hoc est ipso seculo uI, ecclesie metropolitane Rauennatensi, eique contributis episcopis, quos uocant, suffraganeis, probati ac recepti, commendare uidetur  . Sed erraret, si quis illo totum diagramma cycli Dionysiani contineri putaret. Cum enim hoc octo columnis constet, in Rauennatensi quatuor priores, que certorum annorum numeros et characteres, eram, puta Christianam, indictionem, epactas et concurrentes complectuntur, omisse sunt, atque adeo quatuor tantum posteriores que ad designandos dies paschales, in orbem redeuntes, sufficere uidebantur, apparent, uidelicet, 1o circulus lunaris, 2o lune decime  quarte paschales, 3o dies dominice festiuitatis, 4o luna huius diei dominice, et ista quidem non columnis distincta, sed orbiculatim disposita sunt, ut ipso aspectu circulum referant  . Ipse Norisius rotam suam Rauennatensem pro integro cyclo Dionysiano,  tantum abest ut uenditet, ut hunc plane pro deperdito habeat  .



§ XuIII.

Que cum ita se haberent, Cyclum Dionysii nec integrum amplius exstare, nec nisi per coniecturas eiusmodi restitui posse, uiris doctis plane credidi, priusquam codicis Digbeani in bibliotheca Oxoniensium Bodleiana inspiciendi copia mihi contingeret. Hoc enim libro uerissimas Dionysianarum tabulas, quales ab ipso auctore olim edite sunt, contineri, quo diligentius anquisiui, tanto certioribus argumentis cognitum indicaui. Cum liber ille precipuam huic commentationi occasionem prebuerit, non alienum hoc loco uidetur, notitiam eius paulo ampliorem quam catalogus ms. Anglie continet   1Kb] suppeditare. Scriptus est in membrana forme minoris, illam quam octauam nominamus paululum excedentis; litteris illarum simillimis quas Mabillonius  seculo uIII tribuit. Primum in illo locum tenet cyclus paschalis ab anno Diocletiani 229, hoc est ann. Christi 513, per 20 enneadeceterides, atque adeo usque ad annum Christi 892 continuatas; ex quibus enneadeceteridibus sex priores postea proferemus, et ipsissimum Dionysii cyclum constituere demonstrabimus. Illis subiungitur compendiosa quedam temporum supputatio, ab orbe condito usque ad Caroli M. mortem deducta, et calendarium Romanum, cum aureis numeris, siue cyclis Latinorum et Alexandrinorum  . Sequuntur deinde canones paschales, orationes et epistole Theophili, Proterii, Cyrilli,  Paschasini, Dionysii, aliaque ueterum scripta ad cycli paschalis explicationem spectantia, a Regenboldo sacerdote quodam collecta  . Quibus tandem adduntur argumenta Aegyptiorum paschalia ex uersione Dionysii, nonnullis quidem accessionibus aucta et  interpolata, que tamen facile cum suis indiciis, tum aliorum codicum comparatione discerni possunt. Iis demptis, nusquam argumenta paschalia tam integra uidisse memini: unde in his edendis codicem Digbeanum maxime sequemur. Si etatem libri requiris, exaratus haud dubie est sub initium seculi IX, quod, preter ductus litterarum, ostendit chronologia cyclis subiecta, que, ut paulo ante ostendimus, usque ad obitum Caroli M. et auspicium imperatoris Ludouici Pii procedit  . Ceterum ex multo antiquiori exemplari descriptus est. Nam primus cycli Dionysiani continuator, siue is Regenboldus, siue alius quicunque fuerit, qui proximas quinque enneadeceteridas, ab anno 627 usque ad 721 extensas, adiecit, et cuius ipsa uerba in codice Digbeano retenta sunt, ineunte seculo uII, atque adeo primis Christianorum Saxonum  in Anglia temporibus, uixit, et anno Christi 616 hoc negotium suscepit, cum ultime enneadeceteridis Dionysiane finis instaret  . Quoniam igitur decem anni ex illa supererant, quibus et ipse librum suum paschalem usui esse uolebat, cyclos Dionysianos, anno 626 demum finiendos, suis premisit, secus ac iuniores computiste, qui post an. 626 cyclos suos ediderunt  . Simili tamen de causa, sed rarissimo exemplo, etiam secundus continuator, qui cyclos illos paschales ultra an. 721 produxit, omnes quos in priori editione inuenerat cyclos retinuit, atque adeo simul etiam Dionysianos, ab omnibus aliis iunioribus computistis omissos, in uno fortasse codice Digbeano integros nobis reseruauit.



§ XIX.


Cum postea diligenter, data occasione, libros huiusmodi  de computo paschali peruestigarem atque euoluerem, maxime in bibliotheca Cottoniana, Colbertina et Remensi, quarum illa inter Anglicanas, he inter Gallicas, hoc genere mss. facile locupletissime sunt; non nisi unum inuenire potui, in quo Cycli Dionysiani retenti fuerint. Est ille bibliothece Colbertine codex MXX, in quo, post Dionysii prefationem, siue epistolam ad Petronium, cycli illi decemnouennales eadem columnarum serie  1Kb] , et in nonnullis etiam correctiores ac in codice Digbeano, ab anno Christi 532 usque ad annum 1063 perducti, reperiuntur: quanquam ultimus Cyrilli cyclus, in codice Digbeano Dionysianis premissus, desideratur. Cum uero Dionysius cyclos decemnouennales, non nudos, aut solos, sed cum prologo, argumentis  paschalibus, aliisque eo spectantibus, in lucem emiserit;  quo ordine hec omnia disposita fuerint, ex aliis antiquis libris paschalibus rectius quam ex Digbeano cognoscas. Quare ad illa ordinanda, pariter ac supplenda et emendanda, preter codicem Colbertinum, adhibuimus 1o codicem bibliothece Cottoniane , in scrinio Caligule A. 15, qui ante rotam paschalem, supra  citatam, preter epistolas paschales Theophili, Cyrilli, Paschasini, Proterii et Dionysii, huius etiam argumenta paschalia complectitur, licet ad an. Christi 688 accommodata, ex quo simul de libri antiquitate iudicare licet  1Kb] ; 2o codicem S. Remigii Remensem CCLXX-XXuIII, secundum ueterem catalogum  D. IX, ubi post libros Bede de Natura rerum, de temporibus, de mensuris et temporibus, et de ratione  temporum, item capitula de quibus conuocati computiste interrogati responderunt, et epistolas paschales Cyrilli, Paschasini, Proterii, Theophili et Morini, exstat liber Dionysii Exigui in quo epistola Dionysii ad Proterium cyclis eius, eque ac in codice Colbertino, prefationis loco premittitur: et quanquam ipsi cycli decemnouennales compendii causa, ut iam supra obseruauimus  , omittuntur; tamen argumenta paschalia, Dionysio diserte ascripta, et exemplis anni 791 illustrata, occurrunt. Codex ipse sub initium seculi IX exaratus est  1Kb] . 3o Speciatim epistolas Dionysii, et aliorum, paschales, non ex his tantum, sed ex compluribus etiam aliis libris antiquis manu exaratis  , suppleuimus et emendauimus.



§ XX.

 Cycli huius Dionysiani, pariter ac argumentorum paschalium, que singulis illius columnis respondent, , non modo codicum, quos diximus, in hoc  genere antiquissimorum, auctoritas probat  ; sed alia etiam, que in tali causa exspectari possunt, indicia euidentissima confirmant. Illud imprimis notatu dignum est, quod quecunque ipse Dionysius de hoc opere suo memorie prodidit, in codicem Digbeanum, quem precipue secuti sumus, exacte conueniant. Exempli gratia: ultimum Cyrilli cyclum, in anno Diocletiani 247 desinentem, cyclis suis se premisisse scribit  . Atqui in codice nostro ille et premissus est, et in anno Diocletiani 247 desinit. Aere Diocletiani, a Cyrillo adhibite, Christianam se substituisse testatur  . At quomodo id factum sit, nusquam clarius quam in hac Cyclorum editione perspicies. Initium cycli se duxisse ostendit ab anno Diocletiani 248, siue anno Christi 532  , finem constituisse  anno 626  4Kb] , et octo eius columnas designat  2Kb] . Utrumque hic clarissime deprehendas. Argumenta paschalia, consulatu Probi Iunioris, cyclo  lune 13, indictione III, hoc est anno Christi 525, conscripsit  . Atqui in codice sepe dicto atque a nobis bona fide expresso, omnia exempla argumentorum paschalium ab anno illo Christi 525 petita sunt. Quid quod singula loca, partim a Dionysio, partim a Beda et aliis antiquis scriptoribus inde citata, totidem uerbis hic reperiuntur, ut in notis ad argumenta paschalia demonstrabimus. Quibus omnibus consensum exactissimum marmoris Rauennatensis  , uelut cumulum addere licet.



§ XXI.

Quod si alios non penituit antiquissimorum populorum inde ab orbe condito fastos et annorum formas studiose persequi, eorumque uestigia in omni uetustatis memoria perquirere, si Hebreorum, Chaldeorum, Persarum, Grecorum Romanorumque calendaria,  iam dudum obsoleta et ignota, magna multi cura sibi a situ atque obliuione uindicanda putarunt; si nominatim Bucherio uitio non datum est quod uictorii cyclum, nonnullis tantum in Occidente ecclesiis olim probatum, et mille amplius annorum tenebris obscuratum, in lucem reuocauit, et grandi satis commentario exposuit; multo minus hoc, quidquid est, opere ac studii in cyclo Dionysiano, quo per tot secula uniuersus orbis Christianus, ad constituendam anni rationem, usus est, edendo illustrandoque positum, iure reprehendi posse uidetur. Etsi enim hic quoque in Romana Ecclesia iam ante 136 annos, et ab initio seculi, quod agimus, decimi octaui, in uniuerso imperio Romano abrogatus est;  tamen in nonnullis regnis Christianis, que neque  Gregorianum, neque nouum calendarium nostrum adimiserunt, hodienum uiget. Quid quod ipsa hodierna, presertim Gregoriana, fastorum ratio, in qua epacte pro numeris aureis assumpte sunt, ueteri methodo et aureorum numerorum doctrina plurimum adiuuatur, ut cum Clauio agnoscit Petauius  . Ac si uel maxime ubique abrogaretur, saltem propter insignem, quam in ueteri chronologia recte diiudicanda affert, utilitatem, minime negligendus esset. Etenim adhuc ualet ratio qua Beda seculo uIII, ad cyclos Dionysii, iam tum licet preteritos, recensendos, ac operi suo premittendos se adductum esse scribit: Quatenus legentes quique omnem preteritum paschalis statum temporis inerrabili possint intuitu respicere, atque ad dilucidationem prisce lectionis, annos omnes, qui aliquando in questionem uenerant, quando et quales  fuerint, euidentius agnoscant  . Multos certe errores Scaliger, Petauius aliique eruditissimi de doctrina temporum scriptores, si uerum Dionysii cyclum inspexissent, uitassent, et inter eos non postremum ac hodienum prope communem, quo era hodierna Bede, ut auctori, tribuitur, et Dionysiana uno anno minor existimatur. Quid? quod uel hac una de causa monumentum istud nemini non cognitu iucundum esse potest, quod, qua occasione, quo consilio, quo anno, quo auctore, era illa, omnibus familiarissima, primum inuecta, et loco Diocletianee adhiberi cepta sit, clarissime ob oculos ponat, ac preterea unicuique diiudicandi potestatem faciat, quam bene uel male nonnulli cyclum Dionysianum, quem interiisse  existimabant, per coniecturas suas restituerint.





INCIPIT LIBER DIONYSII EXIGUI [a 1Kb] . 



PRAEFATIO [b 1Kb] .

 [* 1Kb] Domino beatissimo et nimium desideratissimo patri, Petronio, episcopo, Dionysius Exiguus.

 Paschalis festi rationem, quam multorum diu frequenter a nobis exposcit instantia, nunc, adiuti  precibus uestris, explicare curauimus [a 1Kb] . Sequentes per omnia uenerabilium trecentorum et octodecim pontificum [b 1Kb] , qui apud Niceam, ciuitatem Bithynie, contra uesaniam Arii conuenerunt, et iam rei huius absolutam ueramque sententiam; qui quartas decimas lunas paschalis obseruantie, per nouemdecim annorum redeuntem semper in se circulum, stabiles immotasque fixerunt [c 1Kb] , que cunctis seculis, eodem quo repetuntur [d 1Kb] , exordio, sine uarietatis labuntur excursu. Hanc autem [e 1Kb] regulam prefati circuli, non tam peritia seculari [f 1Kb] quam S. Spiritus illustratione sanxerunt, et uelut anchoram firmam ac stabilem huic rationi lunaris dimensionis apposuisse cernuntur. Quam postmodum nonnulli [g 1Kb] uel arrogantia despicientes, uel transgredientes inscitia [h 1Kb] , Iudiacis  inducti fabulis [i 1Kb] , diuersam atque contrariam formam festiuitatis unice [i 1Kb] tradiderunt. Et quia sine fundamenti soliditate non potest structuraulla consistere, longe aliter in quibusdam annis dominicum Pascha et lune computum prefigere maluerunt, inordinatos circulos ordinantes [k 1Kb] ; qui non solum nullam recursus stabilitatem, uerum  etiam cursum preferunt errore notabilem.

Sed Alexandrine urbis archiepiscopus [l 1Kb] B. Athanasius [m 1Kb] , qui etiam ipse Niceno concilio, tunc S. Alexandri [n 1Kb] pontificis diaconus, et in omnibus adiutor, interfuit, et deinceps uenerabilis Theophilus [o 1Kb] et Cyrillus [p 1Kb] ab hac synodi ueneranda [q 1Kb] constitutione minime discesserunt [r 1Kb] . Imo potius eumdem decemnouennalem cyclum [s 1Kb] , qui enneacaideceteris Greco uocabulo nuncupatur, sollicite retinentes, paschalem cursum nullis diuersitatibus interpolasse monstrantur. Papa denique Theophilus [t 1Kb] , centum annorum cursum Theodosio seniori principi dedicans, et S. Cyrillus, cyclum temporum nonaginta et quinque annorum componens, hanc sancti concilii traditionem, ad obseruandas quartas decimas lunas paschales,  per omnia seruauerunt. Et quia studiosis et querentibus scire quod uerum est debet eiusdem circuli regula fixius inherere, hanc post prefationem nostram credidimus ascribendam.

Nonaginta quinque igitur [u 1Kb] annorum hunc cyclum [u 3Kb] , studio quo ualuimus expedire contendimus, ultimum eiusdem B. Cyrilli, id est, quintum cyclum  [a 1Kb] , quia sex adhuc ex eo anni supererant, in nostro hoc opere preferentes, ac deinceps quinque alios iuxta normam eiusdem pontificis, imo potius sepe dicti Niceni concilii, nos ordinasse, profitemur. Quia uero S. Cyrillus primum cyclum ab anno Diocletiani centesimo quinquagesimo tertio cepit et ultimum in ducentesimo quadragesimo septimo terminauit, [b 1Kb] nos a ducentesimo quadragesimo octauo anno eiusdem tyranni potius quam principis, inchoantes, noluimus circulis nostris memoriam impii et persecutoris innectere, sed magis elegimus ab incarnatione Domini nostri Iesu Christi annorum tempora prenotare; quatenus exordium spei nostre notius nobis existeret, et causa reparationis humane, id est, passio Redemptoris nostri, euidentius eluceret [c 1Kb] .

 Hoc preterea lectorem putauimus admonendum, quod circulus iste [d 1Kb] nonaginta et quinque annorum, quem fecimus, cum, finito tempore, in id ipsum reuerti ceperit, non per omnia propositam [e 1Kb] teneat firmitatem. Nam licet anni Domini nostri Iesu Christi [f 1Kb] ordinem suum continuata serie custodiant, et indictiones per annos quindecim solita reuolutione  decurrant, epactas etiam, quas Greci uocant, id est, adiectiones annuas lunares undecim que triginta dierum fine in se redeunt, fixis regulis inuenias adnotatas, decemnouennalem quoque recursum, et paschales quartas decimas lunas, easdem [g 1Kb] omnium euorum reuolutione reperias; tamen tenorem similem constantie [h 1Kb] nequeunt custodire concurrentes dies hebdomadum [i 1Kb] , et dies Pasche Domini [i 1Kb] , lunaque ipsius diei dominici [i 1Kb] . Concurrentium autem hebdomadum [k 1Kb] ratio, que de solis cursu prouenit, septeno [l 1Kb] annorum iugi circuitu terminatur. In quo per annos singulos unum numerare curabis; in eo tantummodo anno in quo bissextus fuerit, duos adiicies. Que causa etiam facit ut non per omnia circulus iste nonaginta quinque annorum suo recursui  [m 1Kb] concordari uideatur. Nam cum in ceteris annis non dissentiat [n 1Kb] , in illis [o 1Kb] solis, in quibus se bissextus interserit [p 2Kb] , Pascha dominicum cum sua luna uario modo rationis occurrit [q 1Kb] . Sed hi qui ordine fixo [r 1Kb] per omnia decurrunt tempora, mobilium casum [s 1Kb] sua stabili circuitione sine ulla possunt difficultate dirigere. Et ideo post expletionem XCu annorum [t 4Kb] , cum harum rerum diligens ad exordium redire uoluerit,  non ad quintum cyclum S. Cyrilli, quem nobis necessario proposuimus, sed ad nostrum primum uigilanter excurrat; et [a 1Kb] ordine quo diximus per eos qui firmum cursum retinent, eorum [b 1Kb] progressum, qui uidentur titubare, sustentet [c 1Kb] .

Illud quoque non minori [d 1Kb] cura notandum esse censuimus, ne in primi mensis agnitione fallamur. Hinc enim pene cunctus error [e 1Kb] discrepantie paschalis exoritur, dum temporis initium ignoratur [f 1Kb] . Nam cum Dominus omnipotens hanc sacratissimam solemnitatem celebrandam filiis Isrel, qui ex Aegyptia seruitute liberabantur, indiceret, ait in libro Exodi [g 1Kb] ad Moysen et Aaron in terra Aegypti: Mensis iste principium mensium, primus erit in mensibus anni. Itemque ibidem [h 1Kb] : Primo, inquit, mense, decimo  quarto die mensis, ad uesperam [i 1Kb] comedetis azyma, usque ad uigesimum primum eiusdem ad uesperam. In Deuteronomio [i 1Kb] quoque idem legislator Moyses ita populum de hac re commonet, dicens: Obserua mensem nouarum frugum, et uerni primum temporis, ut facias pascha Domino Deo tuo, quoniam in isto mense eduxit te Dominus Deus tuus de Aegypto noctu [k 1Kb] . Tanta hac auctoritate diuina claruit, primo mense, decimo quarto die, ad uesperam, usque ad uigesimum primum, festiuitatem paschalem debere celebrari. Sed quia mensis hic unde sumat exordium uel ubi terminetur, euidenter ibi non legitur,  prefati uenerabiles [l 1Kb] trecenti et octodecim pontifices antiqui moris obseruantiam [et [m 1Kb] ] exinde a sancto Moyse traditam, sicut in septimo [n 1Kb] libro Ecclesiastice refertur Historie, solertius inuestigantes, ab octauo idus Martii usque in diem nonarum April. [o 1Kb] natam lunam facere dixerunt primi mensis exordium; et a duodecimo die calendarum April. usque in decimum quartum calendas Mai. lunam decimam quartam solertius inquirendam [p 1Kb] ; que quia cum solis cursu non [q 1Kb] equaliter uoluitur, tantorum dierum spatiis, occursum uernalis equinoctii consequatur [r 1Kb] , qui a duodecima calendarum Aprilium die, cunctorum Orientalium sententiis, et maxime Aegyptiorum, qui calculationis pre omnibus gnari sunt, specialiter adnotatur. In quo etiamsi [s 1Kb] luna decima  quarta sabbato contigerit, quod semel in nonaginta quinque annis accidere manifestum est, sequenti die dominico, id est undecimo cal. April. luna decima quinta, celebrandum Pascha eadem sancta synodus sine ambiguitate firmauit, hoc modis omnibus admonens, ut ante duodecimum calend. April. lunam decimam quartam paschalis festi nullus inquireret; quam non primi mensis, sed ultimi, esse constaret.

Sed nec hoc pretereundum esse putauimus [t 1Kb] , quod nimis errant qui lunam peragere cursum sui circuli triginta dierum spatiis estimantes, duodecim  lunares menses, in trecentis sexaginta diebus numerant, quibus etiam quinque dies adiiciunt, quos intercalares appellauit antiquitas, ut solarem annum adimplere uideantur; cum diligens inquisitio ueritatis ostenderit, in duobus lune circulis non sexaginta dies, sed quinquaginta nouem debere numerari. Ac per hoc in duodecim lunaribus mensibus trecentorum quinquaginta quatuor dierum summam colligi, cui epactas Aegyptii annuas, id est undecim dies accommodant; ut ita demum lunaris emensio [a 1Kb] rationi solis adequetur. Quod uerissimum esse atque certissimum, supra scriptorum Patrum sententia comprobatur, qui iuxta hanc Aegyptiorum calculationem, quartas decimas lunas paschalis obseruantie tradiderunt. Sed nonnulli tante subtilitatis, siue potius sanctionis ignari, dum alia supputationis argumenta  perquirunt [b 1Kb] , a ueritatis tramite recedunt [c 1Kb] . Unde plerumque contingit [d 25Kb] ut quam [e 1Kb] sepe dicti Patres decimam quartam lunam ponunt, eam isti decimam quintam suspicentur; et que uigesima prima est, uigesimam secundam esse pronuntient. Sed nobis, quibus amor et cura est Christiane religionis, a tantorum pontificum constitutione [f 1Kb] nulla prorsus oportet ratione discedere; sed prefixam ab his paschalem regulam sincerissima conuenit deuotione [g 1Kb] seruare.

Quanta uero in Ecclesiis toto terrarum orbe diffusis horum Patrum nitamur auctoritate, non labor est ostendere, cum sanctum concilium apud Antiochiam [h 1Kb] post tempora non ita longe conueniens, eorum primitus definitionem quam de paschali ratione  protulerunt [i 1Kb] nullo modo uiolandam esse censuerit. Denique in sanctis canonibus sub titulo septuagesimo nono, qui est primus ipsius Antiocheni concilii, his uerbis [i 1Kb] inuenitur expressum: Omnes qui ausi fuerint dissoluere definitionem sancti et magni concilii quod apud Niceam congregatum est, sub presentia piissimi et uenerandi principis Constantini, de  salutifera solemnitate paschali, excommunicandos et de Ecclesia pellendos esse censemus [k 1Kb] , si tamen contentiosius [l 1Kb] aduersus ea que bene sunt decreta perstiterint. Et hec quidem de laicis dicta sint. Si quis autem eorum qui presunt Ecclesie, aut episcopus, aut presbyter, aut diaconus, post hanc definitionem tentauerit, ad subuersionem populorum et Ecclesiarum perturbationem, seorsim colligere, et cum Iudeis Pascha celebrare, sancta synodus hunc alienum iam hinc [m 1Kb] ab Ecclesia iudicauit: quod non solum sibi, sed plurimis causa corruptionis ac perturbationis exstiterit. Nec solum a ministerio tales remouet, sed etiam illi [n 1Kb] qui post damnationem huiusmodi communicare [o 1Kb] tentauerint, damnati sunt [p 1Kb] , omni quoque extrinsecus honore priuati, quem sancta regula [q 1Kb] et sacerdotium Dei  promeruit. His non dissimilia uenerabilis papa Leo [r 2Kb] , sedis apostolice presul, pronuntiat, dicens: Contra statuta canonum paternorum, que ante longissime etatis annos in urbe Nicea spiritalibus sunt fundata decretis, nichil cuiquam audere conceditur; ita ut si quis diuersum quid uelit decernere, se potius minuat quam illa corrumpat. Que si, ut oportet, a cunctis pontificibus intemerata seruentur, per uniuersas ecclesias pax erit et firma concordia. Et iterum: In omnibus, inquit, ecclesiasticis causis, his legibus obsequimur, quas ad pacificam obseruantiam omnium sacerdotum, per trecentos octodecim episcopos Spiritus sanctus instituit; ita ut etiamsi multo plures aliud quam illi statuere decernant, in nulla reuerentia sit habendum quidquid fuerit a predictorum constitutione diuersum.

 Sufficienter, ut putamus, cunctis indicitur ne deinceps aliter quam a sanctis constitutum est Patribus sacratissimum Pascha celebretur. Quod si testimonia tantorum sacerdotum forsitan quis obstinata mente despexerit, etiam in historia ecclesiastica paria breuiter intimata reperiet; multorumque  relatione pontificum, et maxime beati Athanasii, cuius supra meminimus, hec eadem uulgata cognoscet. Id ipsum uero Epistola sancti Proterii, Alexandrine urbis episcopi, ad eumdem papam Leonem, pro hac eadem paschali questione directa, testatur. Quam ante hos annos transferentes e Greco, huic operi adnectendam esse prospeximus. Nec non et argumenta Aegyptiorum sagacitate quesita subdidimus,  quibus, si forsitan ignorentur, paschales tituli [a 1Kb] possint facile reperiri; id est, quotus sit annus ab incarnatione Domini, et quota sit indictio, quotus etiam lunaris circulus, siue decemnouennalis existat, ceterique simili [b 1Kb] supputationis compendio requirantur [c 1Kb] . Orantem pro nobis beatitudinem uestram diuina gratia custodire dignetur.

Explicit prefatio [d 1Kb] .



CYCLUS DECEMNOuENNALIS DIONYSII.


Incipit cyclus decemnouennalis, quem Greci Enneacaideceterida uocant, constitutus a sanctis Patribus, in quo quartas decimas paschales omni tempore sine ulla reperies falsitate; tantum memineris annis singulis, qui cyclus lune et qui decemnouennalis existat. In presenti namque tertia indictio est, consulatu Probi iunioris, tertius decimus circulus decemnouennalis, decimus lunaris est [a 1Kb] .
[1Kb] [Figure: [Cyclus Decemnouennalis Dionysii] 33Kb] [Figure: [Cyclus Decemnouennalis Dionysii] 89Kb] [Figure: [Cyclus Decemnouennalis Dionysii] 60Kb] [3Kb]


ARGUMENTA PASCHALIA. INCIPIUNT ARGUMENTA DE TITULIS PASCHALIBUS AEGYPTIORUM INuESTIGATA SOLERTIA UT PRAESENTES INDICENT [a 4Kb] .



ARGUMENTUM PRIMUM [b 1Kb] . De annis Christi.


Si nosse uis [c 1Kb] quotus sit annus ab incarnatione Domini  nostri Iesu Christi, computa quindecies XXXIu [d 1Kb] , fiunt DX; iis semper adde XII regulares [e 1Kb] , fiunt DXXII;  adde etiam indictionem anni cuius uolueris, ut puta, tertiam, consulatu Probi iunioris, fiunt simul anni DXXu. Isti sunt anni ab incarnatione Domini [a 11Kb] .



ARG. II [b 1Kb] . De indictione.

Si uis scire quota est indictio, ut puta, consulatu Probi iunioris, sume annos ab incarnatione Domini nostri Iesu Christi DXXu [c 1Kb] . His semper adiice III, fiunt DXXuIII. Hos partire per Xu, remanent III. Tertia est indictio. Si uero nichil remanserit, decima quinta indictio est.



ARG. III [d 1Kb] . De epactis.

Si uis cognoscere quot [e 1Kb] sint epacte, id est adiectiones lunares, sume annos ab incarnatione Domini nostri Iesu Christi, quot fuerint, DXXu. Hos partire per XIX, remanent XII. Per XI multiplica, fiunt CXXXII.  Hos item partire per XXX, remanent XII. Duodecim sunt adiectiones lunares.

[Item aliud computum [f 1Kb] .---Computa a primo anno usque in quem uolueris, ut puta, in X annum. Dimitte semper I, remanent IX. Multiplica per IX annos XI annuas epactas, et facies nouies undeceni, XCIX. Hos partire per XXX, id est ter triceni, XC, remanent IX. Nona est epacta circuli decemnouennalis. Ita anno XI. Dimitte unum, remanent X, decies undeceni, CX. Hos partire per XXX, remanent XX. uicesima epacta lunaris erit circuli decemnouennalis anno XI. Ita per omnes decem et nouem annos sub hac breuitate computabis.]



ARG. Iu [g 1Kb] . De concurrentibus.

Si uis scire adiectiones solis, id est concurrentes  septimane dies, sume annos ab incarnatione Domini quot fuerint, ut puta DXXu; per indictionem tertiam et annorum qui fuerint quartam partem semper adiice, id est, nunc CXXXI, qui simul fiunt DCLuI. His adde Iu, fiunt DCLX. Hos partire per uII, remanent II. Due sunt epacte solis, id est concurrentes septimane dies, per suprascriptam indictionem, consulatu Probi iunioris.

[Item nuper inuentum, melius indicaui, si breuiter patefiat [a 1Kb] . Simili modo computa ab anno qui est post consulatum domini nostri Tiberii iunioris Augusti, tantummodo ut in fine, ubi supra calculatio Iu additos habet, iam non Iu, sed I pro his adiicias.]



ARG. u [b 1Kb] . De cyclo decemnouennali.

Si uis scire quotus sit annus circuli X et IX annorum,  sume annos Domini, ut puta, DXXu, et unum semper adiice, fiunt DXXuI. Hos partire per X et IX, remanent XIII. Tertius decimus est annus cycli decemnouennalis. Quod si nichil remanserit, IX decima [c 1Kb] est.



ARG. uI [d 1Kb] . De cyclo lunari.

Si uis scire quotus cyclus lune est, qui decemnouennali circulo continetur, sume annos Domini, ut puta, DXXu, et subtrahe semper II, et remanent DXXIII. Hos partire per X et IX, remanent X. Decimus cyclus lune est decemnouennalis circuli. Quoties autem nichil remanet, nonus decimus est.



ARG. uII. De luna decima quarta in mense Martio.

 Si uis nosse quibus annis decemnouennalis circuli Martio mense, XIu luna paschalis incurrat: anno II,  u, uII, X, XIII, XuI, XuIII, hos suprascriptos 7 annos in Martio mense reperies: residuos uero XII, secundum regulam subter annexam, Aprili mense indubitanter calculabis.



ARG. uIII [e 1Kb] . De bissexto.

Si uis scire quando bissextus dies sit, sume annos Domini, ut puta DXXu. Partire hos per Iu. Si nichil remanserit, bissextus est. Si I aut II, uel III, remanent, bissextus non est. Ne tibi forsitan aliqua caligo erroris occurrat, per omnem computum per quem ducis, si nichil superfuerit, eumdem computum esse per quem ducis agnosce, ut puta, si per X et IX ducis, et nichil superfuerit, XIX esse; si per Xu, quindecimum, et, si per uII, septimum.



ARG. IX [f 1Kb] . De luna paschali mense Martio.


Si uis cognoscere quota luna festi paschalis occurrat; si Martio mense Pascha celebratur, computa menses a Septembri usque ad Martium; fiunt uI. His semper adiice regulares II, fiunt uIII; adde epactas, id est adiectiones lunares cuius uolueris anni, ut puta, indictionis tertie [g 1Kb] XII, fiunt XX; et diem mensis qua Pascha celebratur, id est Martii XXX, fiunt simul L. Deduc XXX, remanent XX; uicesima est in die resurrectionis Domini.

Mense Aprili.---Si uero mense Aprili Pascha celebramus, computa menses a Septembri usque ad Martium, fiunt uII. His semper adiice II, fiunt IX. Adde epactas lune anni cuius uolueris, ut puta, indictionis Iu, [h 1Kb] ,  XXIII, qui fiunt XXXII, et diem mensis quo Pascha celebramus, id est Aprilis XIX, qui simul  fiunt LI; deduc XXX, remanent XXI. Luna XXI est in die resurrectionis Domini.

Si requiras a Septembri usque ad [a 1Kb] Decembrem, tres semper in his Iu mensibus regulares adiicias: in bissexto autem solummodo anno duos regulares suprascriptis mensibus adnumerabis, et pro XXXI die, XXXII annis singulis Decembri mense assumes in fine [b 1Kb] .



ARG. X. De die septimane sancte feria paschali.

Si uis cognoscere quotus dies septimane est, sume dies a Ianuario usque ad mensem quem uolueris, ut puta, ad XXX diem mensis Martii [c 1Kb] , fiunt LXXXIX. His adiicies semper unum, fiunt XC; et semper adde epactas solis, id est concurrentes septimane dies cuius uolueris anni, ut puta III, indict. II, fiunt simul XCII.  Hos partire per uII, remanet una: ipsa est dominica paschalis [d 1Kb] festi. Sic quamlibet diem a cal. Ian. usque ad XXX diem mensis Decembris, quota feria fuerit, inuenies computando, ut regularem unum et concurrentes, que a Ianuario mense semper incipiunt, pariter assumas.



ARG. XI [e 1Kb] . De luna citimi paschalis.

Si uis scire quota luna sit in XI calend. Aprilis [f 2Kb] , sume annos incarnationis Domini nostri Iesu Christi, ut puta, DCLXXu [g 1Kb] . Hos partire per XI, fiunt CX. Partire tricesima, remanent XX: uicesima luna est in XI cal. April. Si autem uII, septima; si asse, prima.



ARG. XII.

 Si uis nosse diem calendarum Ianuarii, per singulos  annos, quota sit feria, sume annos incarnationis Domini nostri Iesu Christi, ut puta, annos DCLXXu. Deduc assem, remanent DCLXXIu. Hos per quartam partem partiris, et quartam partem, quam partitus es, adiicies super DCLXXIu, fiunt simul DCCCXLII. Hos partiris per uII, remanent II. Secunda est dies calendarum Ianuar. Si u, quinta feria; si asse, dominica: si nichil, sabbatum [h 1Kb] .



ARG. XIII. De luna calendarum Ianuarii.

 Si uis scire quota luna sit calendis Ianuarii, scito quotus lunaris cyclus sit, uerbi gratia cyclus Xu. Tene tibi unum, id est ipsas calendas Ianuarii, et duces quinquies quinquies decies: faciunt LXXu; quos adiicies super unum, et fiunt LXXuI. Item duces sexies  decies quinquies, faciunt XC; quos adiicies super LXXuI, et sic summa numerorum CLXuI; in quibus partiris tricesima, remanent XuI. Sexta decima luna est calendis Ianuarii, et puncti [i 1Kb] XuI. Isto modo per XIX cyclos lunares computabis semper, et calendis Ianuarii, quota sit luna, absque errore reperies.

Dum autem ueneris ad XuII cycli lunaris [i 1Kb] , et duxeris quinquies decies septies, super cal. Ian., qui faciunt LXXXu [k 1Kb] , si partiris sexagesima, et adiicies ipsum assem, fiunt LXXXuI. Deinde ducis sexies decies septies [l 1Kb] , fiunt CII. Eos adiicies super LXXXuI [m 1Kb] , et fiunt CLXXXuIII. Partire ibi tricesima, remanent IX. Nona luna est calendis Ianuarii, et puncti XXuI. Sic et in XuIII et XIX cyclo facies. A primo uero cyclo lunari, usque in sextum decimum, non partiris sexagesimam,  ne in errorem incidas.



ARG. XIu. Quota feria luna XIu incidat cycli decemnouennalis anno primo.


Incipit calculatio quomodo reperiri possit quota feria singularis anni [a 1Kb] decima quarta luna paschalis, id est primi circuli decemnouennalis. Anno primo, quia non habet epactas lunares, pro eo quod cum noni decimi inferioris anni XuIII, et suis XI epactis [b 1Kb] , addito etiam ab Aegyptiis die una, fiunt XXX, id est luna mensis unius integra, et nichil remanet de epactis, et quod in Aprili mense incidit eo anno luna paschalis XIu, tene regulares in eo semper XXXu, subtrahe XXX, id est ipsa luna integra, et remanent u. Quinto die a calendis, hoc est non. April., occurrit luna paschalis XIu. Tene suprascriptos u, adde et concurrentes eiusdem anni Iu, fiunt IX. Adde et regulares  in eodem semper mense Aprili uII, fiunt XuI. Hos partire per uII, id est bis septeni XIu, remanent II. Secunda feria occurrit luna paschalis XIu, et dominicus festi paschalis dies luna XX.

Anno secundo.---Item prefati circuli annus secundus, a quo sumunt exordium epacte XI. Incidit in eo anno luna paschalis XIu mense Martii. Tene XXXuI regulares in eo semper, subtrahe semper epactas XI, remanent XXu. uicesimo quinto die a calendis Martii, quod est uIII cal. April., occurrit luna paschalis XIu. Tene suprascriptos XXu, adde concurrentes eiusdem anni u, fiunt XXX. Adde semper in fine huius mensis regulares Iu, hos partire per uII, id est septies quaterni XXuIII, remanent uI. Sexta feria occurrit luna XIu paschalis, et dominicus fest  paschalis dies luna XuI.

Anno tertio.---Item mense Aprili sepe dicti circuli primi anno tertio. Tene semper in eo mense [c 1Kb] imprimis regulares XXXu. Subtrahe epactas eiusdem anni XXII, remanent XIII. Tertio decimo die mensis, id est id. April., occurrit luna paschalis XIu. Tene hos XIII, adde concurrentes uI, fiunt XIX. Adde in Aprili semper inferius regulares uII, fiunt XXuI. Hos partire per uII ter septeni, XXI, remanent quinque. Quinta feria erit decima quarta luna paschalis, et dominicus dies paschalis festi luna XuII. Ita singulis annis a primo usque ad nonagesimum quintum annum calculabis.

Si quando mense Martio XIu luna paschalis incurrit, XXXuI regulares imprimis teneas, ex quibus epactas  cuius uolueris anni deducas, et concurrentes adiicias, et in fine: semper Iu regulares augmentes. Aprili uero mense semper XXXu in capite tene, ex quibus, ut supradictas [d 1Kb] epactas, et adiectos eiusdem  anni concurrentibus suis regulares in fine uII augmenta. Facilius [e 1Kb] namque et breuius omnia argumenta paschalia calculabis. Hoc tamen preterea lectori sit cognitum, quoties in utrosque menses suprascriptos in prima regula contigerit [f 1Kb] , ut deductas epactas [g 1Kb] , amplius a XXX remaneant, dimitte XXX. Quod si unus aut duo, uel amplius superfuerint, tot dies ipsius mensis a calendis Ianuarii sit luna paschalis XIu. Quando autem  deductas epactas infra XXX, ut puta XX, seu amplius minusue remanserint, quod semel in XIX annis accidere manifestum est, XXX die Aprilis erit luna paschalis XIu [h 1Kb] .



ARG. Xu. De die equinoctii et solstitii.

Qua die natus est Dominus iehsu Christus secundum carnem ex Maria uirgine in Bethlehem, in qua [i 1Kb]  incipit crescere dies. Aequinoctium primum est in uIII cal. April., in qua equatur dies cum nocte. Eodem die Gabriel nuntiat S. Marie, dicens: Spiritus sanctus superueniet in te, et uirtus Altissimi obumbrabit te. Propterea quod ex te nascetur, uocabitur Filius Dei. In qua etiam passus est Christus secundum carnem. Solstitium secundum est uIII cal. Iulii, quando etiam natus est S. Ioannes Baptista ex quo incipit decrescere dies. Aequinoctium secundum est uIII cal. Oct., in qua die conceptus est Ioannes Baptista. Et hinc iam minor efficitur dies nocte, usque ad natalem Do mini Saluatoris. Ex uIII cal. April. et in uIII cal. Ian. dies numerantur CCLXXI. Unde secundum numerum dierum conceptus est Christus Dominus noster in die dominica uIII cal. Aprilis, et natus est in III feria  XIII cal. Ianuar. Christus Dominus noster. In die qua passus est, fiunt anni CXXXIII [i 1Kb] et menses III, qui sunt dies XIICCCCXIIII. Unde secundum numerum dierum eius stat cum III feria natum, et passum uI feria: natum uIII cal. Ianuar., passum uIII cal. April. Ex quo baptizatus est iehsu Christus Dominus noster, fiunt anni II, et dies numerantur XC, qui fiunt DCCCXX, cum bs. [k 1Kb] suis, ac sic baptizatur uIII id. Ianuar. die, u feria, et passus est, ut superius dixi, uIII cal. April. uI feria. Cum bs. suis fiunt simul dies XIICCCCXu, et  uIII id. Ian. in uIII cal. Apr. dies XC.



ARG. XuI. De ratione bissexti.

Bissextum non ob illum diem fieri, ut quidam putant, quo Iosua orauit solem stare, credendum est: quia dies ille et fuit, et preteriit. Sed ab hoc dicitur  bissextus, quod in unumquemque mensem punctus unus accrescit. Punctus uero unus quarta pars hore est. Iu uero puncti unam horam faciunt; XII uero puncti III horas explicant. Ergo in Iu annis terne hore, que  sunt XII, diem faciunt 1, qui addatur Februario, cum uI cal. Mart. habuerit, ut in crastino sic habeat. uerbi causa, si hodie uI cal. Mart. additur ille dies in Iu anno expleto; nichilominus et crastino uI cal. Martii habeatur. Et ideo bissextus dicitur, quia bis uI cal. Martii habet Februarius.

Sex diebus fecit Deus mundum, septimo requieuit. Ut ergo plenius intelligatur, computa quot horas habeat unus dies [a 1Kb] , et diuides illas in 7 partes, et quantus remanet, exinde sit bissextus. Primum computa dies [b 1Kb] CCC, quomodo horas habent, decies tricenteni [c 1Kb] sunt tria millia. Iterum facis: bis tricenteni, sexcenteni:  fiunt in tricentis diebus hore III DC. Iterum facis: decies sexageni DC, et bis sexageni CXX. Fiunt ergo in sexagenis diebus hore DCXX. Iterum facis: decies quini L, et bis quini X. Ecce habes in quinque diebus horas LX. Fiunt simul integro anno in diebus CCCLXu hore IIII CCCLXXX, et alias tantas in nocte, fiunt simul dierum et noctium totius anni uIII DCCLX hore. Diuide in illas uII partes. Primum facis: septies milleni uII, remanent I DCCLX. Item facis: septies ducenti, fiunt I CCCC, remanent CCCLX. Item facis: septies quinquageni fiunt CCCL, remanent X. Item facis: septies as uII, remanent III. Iste tres hore faciunt in Iu annis diem.





PROTERII, EPISCOPI ALEXANDRINI, EPISTOLA AD LEONEM PAPAM [a 2Kb] .

 Domino meo dilectissimo fratri et consacerdoti Leoni Proterius in Domino salutem.

Piissimus et fidelissimus imperator noster Marcianus litteris nuper ad nos uenerabilibus usus est, quibus asseruit estimare quosdam non diligenter ascriptam diem festi paschalis, que per octauam indictionem futuram, Domino prestante, celebranda est. uerumtamen non uelut a se commotus hoc indicauit, sed quia scripta tue sanctitatis acceperit. Et precipiebat oportere nos causam diligenter inquirere, adhibita nimis tenuissima scrutatione, que multum sollicitudinis ac studii contineret. Quapropter negligendum non fuit, quominus statim negotium uentilarem; quando ex illo iam tempore quo commonitorium tue uenerationis accepi, plurimam  curam rei huius habuerim; nunc legales libros inspiciens, nunc antiquorum doctorum instituta contingens [b 1Kb] ; ex quibus possibile est huiusmodi computum inuestigare solertius. Sumens etiam et centenalem cursum Pasche, descriptum a beatissimo Patre et cepiscopo nostro Theophilo, omnemque decurrens, ita reperi diligenter integreque compositum, ut, quicunque ille sit, auctoritatem scripture huius quolibet modo reprehendere ac uituperare non possit. Erat enim inconsequens uirum ita uigilantem Deoque carissimum, diuinarum etiam ditatum scientia Scripturarum,  in negotio tam magno ac necessario, pretermisso diligentie labore, potuisse delinquere. Sed forte, sicut tua sanctitas scribit [c 1Kb] , mendosi codicis, aut [d 1Kb] librarii error est; et propterea nos oporteret [e 1Kb] diem sancte illius festiuitatis transferre, quod absit [f 1Kb] . Celebretur [g 1Kb] autem ita potius, ut centenarius annorum cursus eiusdem beatissimi Patris nostri et cepiscopi Theophili continet; qui antiquorum paginis omnino concordat, id est, die mensis Pharmothi, iuxta Aegyptios, qui est uIII cal. Mai. Et nos enim, et tota Aegyptia regio, atque Oriens uniuersus, sic ipsum diem celebraturi sumus [h 1Kb] , Deo prestante.

Ut autem non arbitremur absolute, que nobis uidentur, scribere seu uelle firmare, inseruimus etiam causas huic epistole, quibus tua sanctitas forte estimet,  non se debere reprehendere Aegyptiorum Ecclesie ueritatem, que mater huiusmodi laboris exstitit, diligenterque conscripsit. Olim quidem Dominus per Moysen tempus paschale significauit, dicens: Custodi mensem nouorum, primum hunc esse pronuntians; sicut iterum dicit: Mensis iste uobis initium mensium, primus erit in mensibus anni; et facies pascha Domino Deo tuo XIu die mensis primi. Sed qui hec per Moysen locutus est Dominus, plenitudo legis existens, quando dignatus est homo fieri, quinta sabbatorum [i 1Kb] , decima quarta luna mensis primi, in cenaculo cum discipulis  pascha manducans, paulo post a Iuda traditur: et sequenti die, Xu luna crucifigitur, id est sexta feria; et ad inferos descendens, ad dispensationes salutis nostre perficiens, uespere sabbati, lucescente dominico, resurrexit a mortuis; in quo die lunam primi mensis iuxta Hebreos, exstitisse manifestum est. Nos ergo Christiani, non solum XIu lunam in Pascha requirimus ; sed etiam resurrectionis diem Redemptoris nostri, qui est XuII luna prefati primi mensis nouorum, sollicitius obseruamus. Quod [a 1Kb] si eodem modo plenilunium semper occurreret [b 1Kb] , quinta sabbatorum, quando Saluator pascha cum discipulis manducauit, omne tolleretur ambiguum. Quia uero lune circulus ad solis cursum inequalis est, et XIu luna  paschalis in die dominico sepe contingit, non est autem possibile tunc festum celebrare; sed nec pridie, sabbato, luna XIII ieiunium soluere; in septimanam sequentem differendum est; maxime cum habeamus intra eam Xu lunam, quando, sicut scripsit Apostolus, pascha nostrum immolatus est Christus. Decima quarta namque luna primi mensis iuxta Hebreos, ut superius dictum est, iehsu pascha typicum manducauit; sequenti uero [c 1Kb] sexta feria, Xu luna, ut ouis occisionis cruci pro nobis affixus est; et uespere sabbati, lucescente dominico, XuII luna, resurrexit a mortuis.

Quia ergo in solemnitate futura paschali, per uIII indictionem, XXII die [d 1Kb] Pharmothi mensis nouorum, qui est Xu cal. Maii, occurrit XIu luna die dominico, in septimanam differre conuenit subsequentem. Habentes  enim intra eam triduanum mysterium, hoc est Xu lunam, quando crucifixus est Christus, quartedecime coherentem; nec non et XuI et sequentem decimam septimam; uigesimo quidem octauo die mensis Pharmothi, qui est IX cal. Maii, ieiunia soluemus uespere sabbatorum. Sequenti uero lucescente dominico, XXIX die mensis ipsius Pharmothi, qui est uIII cal. Maii, festiuitatem sincerissime celebrabimus.

Nam et priscis temporibus, si quando die dominico, decima quarta luna reperta est, in sequentem septimanam est dilata festiuitas. Sicut in octogesimo  nono et nonagesimo tertio anno a Diocletiani probatur imperio. Sic enim et tunc beatissimi Patres nostri fecisse declarantur . In octogesimo nono [e 1Kb] quidem anno ab imperio Diocletiani, superstite beate memorie Patre nostro et episcopo Athanasio [f 1Kb] , cum XIu luna paschalis XXuIII die mensis Phamenoth, id est, nono calend. Aprilium die, prouenisset, die dominico; in subsequentem translatum est hebdomadem; ita ut quinta die mensis Pharmothi, hoc est, pridie calendarum Aprilium, celebraretur Pascha dominicum. In nonagesimo autem tertio [g 1Kb] anno ab imperio eiusdem Diocletiani, cum XIu luna paschalis XIu die mensis Pharmothi, qui est u idus Aprilis, die dominico contigisset, in sequentem item septimanam dilatio facta est: ita ut dominicum  pascha XXI die mensis Pharmothi, qui est XuI calend. Maii, solemniter ageretur. In centesimo quoque tertio anno ab imperio prefati Diocletiani , cum luna paschalis decima quarta Pharmothi XXIII die, qui est XIu calend. Maii, esset die dominico superuentura; iterum septimana quesita est, et dominicum pascha die mensis ipsius Pharmothi, qui est uII calend. Maii, constat esse celebratum, propter angustiam temporis imminentem. Item cum in centesimo sexagesimo [h 1Kb] anno  a Diocletiani imperio, 14 luna paschalis Pharmothi XXIII die, qui est XIu calend. Maii, occurrerit [i 1Kb] , tertia feria septimane, et dominicum Pascha XXuIII die mensis ipsius Pharmothi, qui est nono calendas Maii, nos celebrasse meminimus.

 Necesse est igitur, in CCLu [i 1Kb] anno a Diocletiani imperio, in futuro paschali festo indictionis octaue, uigesimo secundo die Pharmothi, qui est Xu calend. Maii luna decima quarta, occurrente die dominico, in proximam septimanam, iuxta precedentem formam, conuenienter extendi, ut XXIX die mensis Pharmothi, qui est uIII calend. Maii, dominicum celebremus Pascha, propter apprehendentem rursus angustiam; sicut Patres nostri fecerunt, decimas quartas lunas occurrentes die dominico, differentes. Nam si XXII die mensis Pharmothi, qui est Xu calendas Maii, luna XIu,  sicut dixi, sepius occurrente dominico die, Pascha celebremus, inueniemus pridie, id est sabbato, XXI die mensis eiusdem, qui est XuI calendas Maii, XIII luna tunc existente, non rite ieiunia soluere. Nec enim in decima tertia luna comeditur pascha. Unde quia XXII die mensis Pharmothi, qui est decimo quinto calendas Maii, dominico die, decima quarta luna contingit; non autem conuenit die dominico ieiunare, quia hoc Manicheorum est proprium: consequens est in proximam tendere septimanam, intra quam, ut diximus, habemus et Xu lunam, quando crucifixus est Dominus, et XuI lunam, simul et XuII lunam, quando resurrexit a mortuis. Ita ut XXuIII die mensis Pharmothi, qui est IX calend. Maii, uespere sabbati ieiunia pro more soluamus, et sequenti dominico,  XXIX die mensis ipsius, qui est uIII calend. Maii, festum paschale celebremus.

Illud etiam necessario uobis innotescimus, quod in futuro [a 1Kb] anno CCLXu ab imperio Diocletiani, XIu luna rursus occurrente, XuIII die mensis Pharmothi, qui est XIu calend. Maii, dominicum Pascha XXuIII [b 1Kb] die mensis ipsius, qui est uII cal. Maii, Deo prestante celebrabitur.

Sed nonnulli subtilitatem paschalis computi forsitan ignorantes, Iudaicis seducti fabulis, estimabunt nos in secundum mensem recedere, si festiuitatem eatenus exigamus, nescio prorsus unde hoc asserentes. Nam XIu luna ipsius mensis occurrente XXII die mensis Pharmothi, qui est Xu cal. Maii, quomodo querelam sustinebimus, quod in secundo mense Pascha celebremus? Iudei namque ignorantes Dominum,  tempus quoque Pasche ignorant. Unde sepius a primo mense recedunt, et in XII mense Pascha celebrare se [c 1Kb] aliquatenus arbitrantur. Sed beatissimi patres nostri cyclum decemnouennalem certius affigentes, quem uiolari impossibile est, uelut crepidinem ac fundamentum, et regulam, hunc decemnouennalem computum statuerunt: non iuxta Iudeorum nunc indoctas atque ineptas actiones [d 1Kb] ; neque secundum exterorum putatiuam fictamque prudentiam, sed secundum [e 1Kb] gratiam Spiritus sancti instituti, in reuolutione sepe memorati decemnouennalis circuli decimas quartas paschales lunas diligentius adnotarunt.

His itaque confectis, illud etiam oportet attendere, quod errent nimium qui primi mensis initium lunaris  cursus a XXu die mensis Phamenoth, qui est XII calend. Aprilis, omnino esse constituunt: eo quod tunc initium uerni temporis, ab his qui hoc inuenire ualuerunt cum omni diligentia prefixum esse uideatur, et manifeste quidem secundum cursum solis, XXu die  mensis Phamenoth, qui est XII cal. Aprilis, equinoctium esse cognoscitur. Sed non oportet ab hoc equinoctio primi mensis exordium, iuxta cursum lune, prorsus affigere. Alioquin per omnia solis circulo lune discursus concordare debuerat. uerum quia cunctis habentibus intellectum certum est quod uelocissimum lune motum cursus solis minime consequatur, age iam nunc breuiter, Deo prestante, dubios instruamus, quod in secundum mensem nullo modo possimus excedere. Si enim in equinoctio, id est XXu die mensis Phamenoth, qui est XII cal. Aprilis, iuxta cursum lune, mensis constitueretur initium, rationis esset opinari nonnullos, in secundum mensem nos posse recedere. Nunc autem, quia XIu luna primi mensis per octauam indictionem, que uentura est XXII  die mensis Pharmothi, qui est Xu cal. Maii, inuenitur, certum est quod initium eiusdem mensis primi iuxta lune cursum nono die Pharmothi, qui est pridie nonas Aprilis occurrat. Cum ergo decima quarta luna, XXII die mensis Pharmothi inueniatur, qui est Xu calendas Maii, dominicum pascha XXIX die mensis ipsius Pharmothi, qui est uIII cal. Maii, celebrantes, in secundum mensem minime recedimus, eum lunam tunc XXI indubitate habeamus. Quomodo igitur excurremus in mensem secundum, quandoquidem initium primi mensis iuxta lune cursum, sicut paulo ante dictum est, IX die mensis Pharmothi, qui est pridie non. Aprilis, existat, et XIu luna, XXII die mensis ipsius, id est Xu cal. Maii proueniat? Hoc autem ita declarato, certum est quod in secundum mensem  nullatenus excurramus, XXIX die mensis Pharmothi, qui est uIII cal. Mai., dominicum pascha celebrantes.

Cognoscant itaque per tuam sanctitatem, qui in illis partibus ambigunt, quod legitime per octauam indictionem Pascha peragimus [f 1Kb] . Propterea enim scripsi [g 1Kb] , Patrum et in hoc ecclesiasticas formulas subsequens, et exinde occasiones rei huius assumens. Sic namque et precessores [h 1Kb] nostri, si quando dubietas orta est, predicere festinabant, ut ubique consonanter ageretur sancta festiuitas. Quod etiam nunc iuxta priscam consuetudinem credimus in Domino predicari in ecclesiis unam fidem, unum baptisma, et unam solemnitatem sacratissimam paschalem ab omnibus Christianis ubique celebrari in Christo Iesu Domino nostro; quia in ipso uiuimus, et mouemur,  et sumus.

Transferre uero hanc epistolam in Latine uocis eloquium, non satis certum esse putauimus; ne forte grecissantes potius apud nos [i 1Kb] , nec [i 1Kb] iam ualentes  hec diligenter exprimere, lederent ueritatem, propter informem sermonem atque incongruum, et qui forte non ita possit ardenter scienterque transferri, sicut causa poscebat. Saluta eam, que tecum est,  fraternitatem. Te, que nobiscum est, salutat in Domino. Et alia manu: ualere te et nostri meminisse, domine, precor, dilectissime et desideratissime frater [a 1Kb] .





[* 1Kb] EPISTOLA DIONYSII DE RATIONE PASCHAE, SCRIPTA ANNO CHRISTI uULGARI DXXuI [a 1Kb] . 

 Dominis a me plurimum uenerandis, Bonifacio primicerio notariorum, et Bono secundicerio, Dionysius  Exiguus salutem [b 1Kb] .

Obseruantie [c 1Kb] paschalis regulam, diu sancto ac uenerabili Petronio episcopo commonente, tandem stylo commendare compulsus, omnem deinceps ambiguitatem diuersitatis, oppugnantiamque [d 1Kb] sublatam fore credideram: maxime quod sanctorum trecentorum octodecim antistitum qui apud Niceam conuenerant auctoritatem totis nisibus insinuare curaueram, qui in illo [e 1Kb] concilio uenerando decemnouennalem cyclum regulariter affigentes, quartas decimas lunas paschalis obseruantie per omnia tempora lege sue [f 1Kb] reuolutionis immobiles adnotauerunt. Sed quoniam sanctitas uestra, orta rei huius questione, de archiuo Romane Ecclesie, Paschasini, uenerabilis episcopi, scripta, quem constat, pro persona beatissimi pape Leonis, sancto Chalcedonensi presedisse  concilio, ad eumdem papam per idem tempus directa nunc protulit, que sanctis Patribus euidenti ratione consentiunt, hec [g 1Kb] presenti indidimus operi: ut huius etiam uiri testimonio niteremur, qui manifesto miraculo uenerabilium pontificum paschalia decreta confirmat. Quia uero in scriptis ipsius [h 1Kb] communium annorum et embolismorum mentio facta est, et a nonnullis hec ratio, que ex Hebreorum, ut fertur, traditione descendit, magnopere queritur, scire uolentibus utrum huic paterna regula [i 1Kb] consonare uideatur, necessarium duximus et hanc notitiam, ne probetur in aliquo dissidere, coacta breuitate digerere.

Nouerimus itaque quia idem decemnouennalis cyclus [i 1Kb] per ogdoadem et hendecadem semper in se  reuoluitur. Octo namque et undecim ipse numerus explicatur. Ogdoas ergo, que incipit a primo decemnouennali cyclo, qui est lunaris decimus septimus,  hac ratione peragitur: ut annos primum et secundum communes, id est minores habeat; tertium embolismum, id est maiorem; annum quartum et quintum  item communes, sextum embolismum, septimum communem, octauum embolismum. Ac per hoc ogdoadis communes anni quinque et tres embolismi iugiter ascribuntur. Communis autem annus duodecim lunares menses colligit, qui dies trecentos quinquaginta quatuor efficiunt. Embolismus autem annus et lunas tredecim, et dies trecentos octoginta quatuor habere monstratur. Item hendecas hac lege decurrit [k 1Kb] . Incipit a nono [l 1Kb] cyclo decemnouennali, qui est lunaris sextus; cuius primus et secundus annus communis est, tertius embolismus, quartus et quintus communis, sextus embolismus, septimus et octauus communes, nonus embolismus, decimus communis, undecimus embolismus: sicque hendecas communibus annis septem, embolismis quatuor terminatur.  Embolismorum autem ista ratio probatur existere, quia annorum communium uidetur damna supplere, quatenus ad solare tempus lunaris exequetur excursio. Quamuis enim anni solaris circulum [m 1Kb] per singulos menses luna circumeat, tamen eius perfectionem duodecim suis mensibus implere non ualet [n 1Kb] . Denique in annis communibus ad rationem solaris anni undecim dies lune deesse cernuntur. In embolismis uero nouemdecim diebus eumdem annum uidetur solarem [o 1Kb] luna transcendere. Quapropter ogdoadis et hendecadis annos, iuxta prefati circuli ordinem, in medium proferamus, et liquido probabimus per octo annos et undecim lune cursum cum sole contendere, quando tot dies illa colligat quot ille cucurrerit.

In ogdoade diximus quinque annos esse communes,  tres embolismos. Quinquies ergo [p 1Kb] trecenteni quinquageni quaterni, fiunt mille septingenti septuaginta; et ter trecenteni octogeni quaterni, mille centum  quinquaginta duo, ac per hoc simul fiunt bis mille nongenti uiginti duo. Similiter octo anni solares, si in summam redigantur, id est octies trecenti sexageni quini, et quadrans [a 1Kb] , faciunt simul bis mille nongentos uiginti duos. Simili modo et hendecadis annos, qui sunt communes septem et quatuor embolismi, si in summam ea qua diximus supputatione congesseris, tantumdem pene reperies, quantum undecim solares anni conficiunt, hoc est quater mille quatuordecim [b 1Kb] . Hec est ergo embolismorum, sicut prediximus, ratio, ut incrementis suis communium annorum detrimenta compensent.

Sed iam pulcherrimam uobis atque preclaram collectionem ipsius cycli decemnouennalis ostendam, per quam omnem deinceps ambiguitatem, si qua  mota fuerit, auferatis: nec sit ita quis nimio stupore  perculsus, qui demonstrata sibi [c 1Kb] ueritatis luce non gaudeat, et ignorantie relictis tenebris, tante rationi protinus non acquiescat. A decima quinta luna paschalis festi, anni, uerbi gratia, precedentis, usque ad decimam quartam sequentis Pasche [d 1Kb] , si communis annus est, trecentos quinquaginta quatuor dies habebit; si embolismus, trecentos octoginta quatuor. Quod si dies unus plus minusue contigerit, euidens error est. Excepto uidelicet anno [e 5Kb] primo sepe dicti decemnouennalis cycli, quem a decima quarta luna Pasche ultimi, id est nonidecimi anni, usque ad decimam quartam eiusdem primi numerare curamus [f 1Kb] . Propter quod idem ultimus epactas, id est adiectiones lunares, octodenas tunc retinens [g 1Kb] , primo anno, non undecim, ut in ceteris annis fieri solet, sed duodecim  dies accommodat. Et quia triginta dierum fine  uoluuntur [a 1Kb] , nulla epacta in principio ipsius cycli ponitur, secundus autem annus epactas undecim suscipit: et ideo, sicut diximus, a decima quinta luna Pasche primi cycli, usque ad finem eius, in communibus et embolismis annis prefixos dies nos inuenire non dubium est. Quod si aliter aliquando calculantium imperitia fuerit fortassis expositum, hac obseruantia ratiocinationis eorum falsitas arguetur.

Atque ut hoc manifestius possit intelligi, presentis anni exemplo monstremus. Indictio quippe quarta [b 2Kb] est, et lunaris circulus undecimus; decemnouennalis cyclus decimus quartus [c 1Kb] . Et quoniam hendecadis sextus annus est, eum embolismum esse necesse est. A decima quinta itaque luna preteriti festi usque ad decimam quartam presentis, quot sunt dies diligentius  inquiramus, et inueniemus procul dubio quando Pascha celebrare debeamus. Transacto anno [d 1Kb] per indictionem tertiam  [e 1Kb] lunam decimam quartam nono calendarum Aprilium die, id est uigesimo quarto mensis Martii fuisse, quis dubitet, qui curam huius rei habere quantulumcunque cognoscitur? Et ideo ab octauo calendarum Aprilium die numerandi sumamus exordium: habemus Martii dies septem, Aprilis triginta, Maii triginta et unum, Iunii triginta, Iulii triginta et unum, Augusti triginta et unum, Septembris triginta, Octobris triginta et unum, Nouembris triginta, Decembris triginta et unum, Ianuarii triginta et unum, Februarii uiginti octo, Martii triginta et unum, Aprilis duodecim dies, quod est pridie idus Aprilis. Fiunt simul trecenti octoginta  quatuor. Quod si, iuxta eorum definitionem [f 1Kb] qui lunam aliter quam se ueritas habet computant, decimam quartam, non pridie iduum Aprilium, sed tertio iduum demus occurrere, trecenti octoginta tres dies imminuto numero colligentur [g 1Kb] ; quod nullo fieri pacto conceditur. Et ita semper quoties dubitatio talis occurrerit, a decima quinta luna transacte festiuitatis, usque in decimam quartam Pasche, [h 1Kb] quod querimus, dies sollicite computemus. Et si communis annus est, trecentos quinquaginta quatuor dies; si embolismus est, trecentos octoginta quatuor inueniemus: nec inequalitas [i 1Kb] prorsus eueniet, quia regula cycli huius hac ratione subsistit, cuius enucleatam formulam subiecta descriptione pandemus.

 Anno decemnouennalis circuli [i 1Kb] primo, lunaris decimo septimo, a decimo quinto calendas Maii usque nonas Aprilis, quia communis annus est, fiunt [k 1Kb] dies trecenti quinquaginta quatuor.

Anno decemnouennalis circuli secundo, lunaris decimo octauo, ab octauo idus Aprilis usque in octauum calendas Aprilis, quia communis annus est, fiunt dies trecenti quinquaginta quatuor.

Anno decemnouennalis circuli tertio, lunaris decimo nono, a septimo calendas Aprilis usque in idus Aprilis, quia embolismus est, fiunt dies trecenti octoginta quatuor.

Anno decemnouennalis circuli quarto, lunaris primo, a decimo octauo calendas Maii usque in quartum nonas Aprilis, quia communis est, fiunt dies trecenti  quinquaginta quatuor.

Anno decemnouennalis circuli quinto, lunaris secundo, a tertio nonas Aprilis usque in undecimum calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli sexto, lunaris tertio, a decimo calendas Aprilis usque in quartum idus Aprilis, quia embolismus est, fiunt dies trecenti octoginta quatuor.

Anno decemnouennalis circuli septimo, lunaris quarto, a tertio idus Aprilis usque in tertium calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli octauo, lunaris quinto, a pridie calendas Aprilis usque in decimum  quartum calendas Maii, quia embolismus est, fiunt dies trecenti octoginta quatuor.

Anno decemnouennalis circuli nono, lunaris sexto, a decimo tertio calendas Maii usque in septimum idus Aprilis, quia communis est, fiunt dies trecenti quinquaginta quatuor.

Anno decemnouennalis circuli decimo, lunaris septimo, a sexto idus Aprilis usque in sextum calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli undecimo, lunaris octauo, a quinto calendas Aprilis usque in decimum septimum calendas Maii, quia embolismus est, fiunt dies trecenti octoginta quatuor.

 Anno decemnouennalis circuli duodecimo, lunaris nono, a decimo sexto calendas Maii usque in pridie nonas Aprilis, quia communis est, fiunt dies trecenti quinquaginta quatuor.

Anno decemnouennalis circuli decimo tertio, lunaris decimo, a nonis Aprilis usque in nonum calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli decimo quarto, lunaris undecimo, ab octauo calendas Aprilis usque in secundum idus Aprilis, quia embolismus est, fiunt dies trecenti octoginta quatuor.

Anno decemnouennalis circuli decimo quinto, lunaris duodecimo, ab idibus Aprilis usque in calendas Aprilis, quia communis est, fiunt dies trecenti quinquaginta  quatuor.

 Anno decemnouennalis circuli decimo sexto, lunaris decimo tertio, a quarto nonas Aprilis usque in duodecimum calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli decimo septimo, lunaris decimo quarto, ab undecimo calendas Aprilis usque in quintum idus Aprilis, quia embolismus est, fiunt dies trecenti octoginta quatuor.

Anno decemnouennalis circuli decimo octauo, lunaris decimo quinto, a quarto idus Aprilis, usque in quartum calendas Aprilis, quia communis est, fiunt dies trecenti quinquaginta quatuor.

Anno decemnouennalis circuli decimo nono, lunaris decimo sexto, a tertio calendas Aprilis usque in decimum quintum calendas Maii, quia embolismus  est, fiunt dies trecenti octoginta quatuor.





NOBILISSIMO DOCTISSIMOQUE uIRO BENIAMIN HOFFMANNO uRATISLAuIENSI IO. GUIL. IANUS.

 Dionysii Exigui, uiri, ut tunc tempora erant, eruditi, et de re sacra ac litteraria bene meriti, uita pariter ac scripta, etsi temporum uitio non plane oblitterari aut in obliuionem deduci potuerunt, minus tamen adhuc quam merebantur illustrata sunt. Inter equales solus fere Cassiodorus uirtutum illius memoriam conseruauit, quem unum omnes qui hucdum aliquid de uita Dionysii tradiderunt, auctorem secuti sunt. Nihil certe aliud fide dignum de eo apud ueteres et iuniores scriptores ecclesiasticos et litterarios inuenias. Abbatem plerique uocant, quem Cassiodorus monachum dixit. Sed monasterium cuius abbas fuerit ignorari, Patres Benedictini, qui ultimam operum Cassiodori  editionem Rothomagensem curarunt, recte animaduertunt. Antonius Pagi uero, Cassiodori auctoritate inductus, abbatis dignitatem Dionysio plane derogat, eique a Beda primum affictam fuisse contendit. At enim integro saltem ante Bedam seculo, illum urbis Rome abbatem appellatum fuisse, luculenter ostendit Prologus Felicis abbatis Gillitani, quem anno Christi 616 Cyclo Dionysii, a se continuato, premisit, in Historia Cycli Dionysiani, ex codice Digbeano et Rhemensi editus. Interea communis sententia cum ea quam Pagius, quasi nouam, defendit, facile conciliatur, si communem abbatis significationem a propria et singulari distinguas. Nam, ut recte Cangius animaduertit, abbates dicti sunt Latinis et Grecis uniuersim monachi omnes, presertim senio  ac uite sanctitate uenerandi, qua notione nos Patres eosdem uulgo appellamus. Illud, inquit Augustinus, honoris est, ut quotidie senibus dicamus: Pater. Lexicon Grecum mss. regium cod. 2062: , , . Ita Cassianus Mosen et Germanum, commonachos, abbates uocat; et regula S. Columbani mille abbates sub uno archimandrita memorat. Hoc igitur sensu etiam Dionysius noster, honoris potius quam muneris causa, abbas dictus est. Sed de uita Dionysii nonnulla, scriptoribus ecclesiasticis pretermissa, adnotandi alia forsan, et commodior dabitur occasio, nunc magis de operibus eius sollicita. Horum duo potissimum auctori suo famam et existimationem  conciliarunt: Codex canonum cum decretis pontificum Romanorum primum coniunctus, et liber de Paschate. Ille preter ceteros a Christophoro Iustello editus ac illustratus, in communi eruditorum notitia ac celebritate uersatur: hunc tantum non plane amissum, saltem doctissimis uiris pro deperdito habitum, nunc sue, quantum licuit, integritati restitutum in lucem proferimus. Multo forsan diutius ille in scriniis meis latuisset, nisi tua, uir nobilissime, industria ac alacritas accessisset. Cum enim publice disputationis argumentum requireres, et hoc ipsum tibi oblatum non improbares, me subinde, aliis occupationibus distractum, ad illud reuocasti, que hinc  inde dispersa erant, mecum in ordinem redegisti, et sumptus ad edendum ultro obtulisti. Sit igitur hoc publicum tui in bonas litteras amoris, pariter ac doctrine et diligentie, documentum, quam in meis et aliorum doctorum academicorum scholis quotidie probas, et moribus ad omnem honestatem atque modestiam compositis ornas et commendas. Hoc enim laudis testimonium tibi, unas mecum edes inhabitanti, et inde ab aliquot annis propius ac familiarius cognito, bona fide impertiri possum. Deus immortalis laudatissimos conatus tuos porro secundet, et ad optima queque contendenti successus optatissimos largiatur; ut parentum et familie honestissime gaudium impleas, amplissimorum florentissime patrie tue procerum, quorum singularia in te beneficia gratissimo  animo colis, exspectationem sustineas, et rem sacram pariter ac litterariam meritis tuis aliquando ornes atque deuincias. uale.

Cyclica cum studio teneas, Hoffmanne, subacto
   Dogmata, Pieridum pars mihi chara chori:
Ecquis miretur tandem, te exponere cycli
   Docte conari difficiles numeros?
Macte tua uirtute, nouas iam concipe uires,
   Doctrineque tue perfer ad astra decus.


Litteratissimo uiro DN. RESPONDENTI hoc publicum elegantioris doctrine specimen gratulatur FRIDERICUS STRUNZIUS. P.P.




ANNO DOMINI DXLuII.
FACUNDUS  EPISCOPUS HERMIANENSIS.





NOTITIA .

 I. Facundus Hermianensis episcopus, in Africe prouincia Byzacena, claruit post consulatum Basilii anno 10, id est anno Christi 551, regnante Iustiniano imperatore, ut perhibent uictor Tunonensis  et Isidorus Hispalensis  ; cuius tamen editio in Bibliotheca ecclesiastica Fabricii perperam fert post consulatum Basilii anno quarto  , cum relique, atque inter ceteras Breuliana, constanter anno decimo exhibeant  : neque aliter sane legendum, si attendatur in primis Isidorus uictorem Tunonensem assectari consueuisse. Porro eiusdem Facundi meminit quoque Cassiodorus, sic inquiens  : »Facundus uenerabilis episcopus, hereticorum penetrabili securitate destructor, nuper ad Iustinianum principem scribens, de duabus naturis Domini Christi duos libellos acute nimis luculenterque tractauit.« Ubi Senator accipiendus  uidetur ex uirorum eruditorum sententia, de duobus prioribus capitibus lib. I ex duodecim quos ad Iustinianum direxit; non autem de duobus libellis qui iam diu interciderint, ut putarunt illustris Maffeius  et Fabricius  . Constantinopoli agens hic Hermianensis episcopus ad res Ecclesie Africane procurandas, pro defensione scilicet trium Capitulorum concilii Chalcedonensis, Commentarium conscripsit duodecim libris partitum: quo nondum finito ac pertractato, ait  , adductus est Constantinopolim Romanus pontifex uigilius. Hinc patet quo tempore suos libros scripserit Facundus. Nam, ut rite obseruat Sirmondus  ex Appendice ad Marcellinum Comitem, cuius auctor est perantiquus, erudimur  Papam uigilium ingressum esse Constantinopolim uIII cal.  Febr. post consulatum Basilii uI, id est anno Christi 547. Quam quidem temporis notationem ex Procopio  ac Theophane  Pagius confirmat  . Eo igitur anno 547 ineunte, quo in regiam urbem aduentauit uigilius, necdum absoluerat suum opus Facundus, ut modo ex eo intelleximus: qui cum illud tum fuisse pene confectum affirmare uideatur, eo ipso  anno 547, Iustinianus imperator ab auctore sibi oblatum acceperit. Quod quidem adnotasse libuit, ut cum magno Baronio asseramus  , eos libros in communione catholica fuisse a Facundo conscriptos, quo tempore nimirum ipsemet uigilius papa defensionem eorumdem Capitulorum primitus suscepisse comperitur.

II. Multa sane preclara atque orthodoxa antistite digna eo in opere occurrunt, quorum nonnulla Petro de Marca u. C. exscribere placuit  : »Nihil illustrius, inquit, afferre possum eximio Facundi Hermianensis loco, qui summam quoque Romanorum pontificum auctoritatem commendat. Agit de uigilio papa, quem impugnatores trium Capitulorum se consuluisse dicebant: Ille, inquit Facundus  , non in destructionem paterne sententie , sed potius in defensionem atque ultionem, primam accepit et maximam potestatem; nec aliquid contra ueritatem, sed pro ueritate, plus ceteris suis consacerdotibus potest. Paulus enim dicit apostolus: Non enim possumus aliquid aduersus ueritatem, sed pro ueritate .« Alibi uero idem uir illustrissimus de eodem Facundo  : »Multis uerbis, ait, principum audaciam exagitat, qui canonicas questiones ad suum iudicium reuocare tentant, eosque ad exemplum Marciani principis prouocat, de quo hec sunt eius uerba  : Sciens igitur ille modestissimus princeps, Ozie regi non impune cessisse, quia sacrificare presumpsit, quod licitum est singulo cuique etiam secundi ordinis sacerdoti: multo magis impune sibi cedere non posse cognouit, uel que  iam de fide Christiana fuerant constituta discutere, quod nullatenus licet; uel nouos constituere canones, quod non nisi multis et in unum congregatis primi ordinis sacerdotibus licet. Ob hoc itaque uir temperans et suo contentus officio, ecclesiasticorum canonum exsecutor esse uoluit, non conditor, non exactor. Hic est certus limes quem regie auctoritati in his negotiis  prefigere oportet, ne inconsulto trahamur ad eam adulationem, qua principibus suis totius discipline ecclesiastice summam Greci deferebant.« Huc usque uir doctissimus. Alia porro his consona ex eodem Facundo iamdiu retulerat magnus Baronius  .

III. Utinam uero in eadem sententia presul hic Hermianensis ad finem usque uite perstitisset. In exsilio namque constitutus ob pertinacem trium Capitulorum defensionem, inter schismaticos militare cepit; ubi et librum scripsit contra Mocianum uel Mutianum scholasticum, qui Africanos antistites iure optimo redarguerat, propterea quod trium Capitulorum causa se a uigilio papa et ab Ecclesia post illius Iudicatum segregarant. Quin etiam ex epistola ipsius Facundi edita primum a Dacherio  , que inscribitur  Epistola fidei catholice in defensione trium Capitulorum, ille in schismate occubuisse uidetur. Qua de re Natalem Alexandrum uideas  . Hec uero pluribus prosecuti sunt Annalium ecclesiasticorum parens  et cl. Norisius  . His autem hactenus enarratis attexere libet que scribit Petrus de Marca, de uigilii decreto pro confirmatione u synodi edisserens  : »Ne quis, inquit, ambitiosum hoc uigilii decretum existimaret, ipse rationes que se ad hanc sententiam Impulerint, has assignat. Nempe quod offensiones et scandala que generis humani hostis per disputationem de tribus Capitulis inuexerat, iam sedata essent, paxque reddita esset Ecclesie post illorum damnationem, et ueritas affulsisset in his ambiguis controuersiis. Unde, subdit, colligere licet Illyricianarum et  Africanarum prouinciarum episcopos prioris sententie penituisse, et communicatis cum uigilio consiliis Orientalium communionem amplexos.« Hec ille. Quamuis non defuerint nonnulli eruditi uiri, quos inter Garnerius  , qui de integritate decretalis epistole uigilii, quam abs se primum editam illustrat in sua dissertatione idem cl. archiepiscopus Parisiensis, dubitarunt. Utcunque uero sit, an postea Facundus, deposita priore sententia, in se tandem reuersus, saltem sub uite finem resipuerit, ac eiurato iniquo schismate sese catholice adiunxerit communioni, eius causam ex integro diiudicandam Dei arbitrio dimittimus.

Iu. uerum ut summa de tribus Capitulis lectoribus in promptu sit quo de his iudicium firmum ratumque  ferre queant, illud certum atque exploratum cum uiro maximo existimamus  . »Quod etsi demum post obortas plurimas controuersias immensaque parta dissidia, catholica Ecclesia sententiam Iustiniani imperatoris contra tria Capitula sit secuta, tamen ipso exordio proposite questionis, imo asserte ab imperatore sententie, contra eadem tria Capitula complures  orthodoxi, imo et ipse uigilius Romanus pontifex, quasi uindices Chalcedonensis concilii, in cuius preiudicium ea uiderentur ab imperatore sancita, insurrexere. Cum autem perspicue pleneque cognitum fuit, nequidquam derogatum sacrosancto concilio Chalcedonensi per damnationem trium Capitulorum; ipsa imprimis apostolica sedes eam imperatoris edicto primum promulgatam et postea per quintam synodum confirmatam assertionem probauit atque retinuit; itumque est a catholicis omnibus in eamdem sententiam cum quinta synodo et cum ipsis Romanis pontificibus aliisque apostolice sedi communicantibus. Qui uero postea ab his dissensere, ut schismatici habiti sunt atque reiecti: cum tamen interea ante nouissimum apostolice sedis assensum non esset piaculum  pro tribus pugnare Capitulis; cum presertim in ea assertione habuerint aliquando quem sequerentur, ipsum uigilium Romanum pontificem.« Hactenus Annalium ecclesiasticorum conditor: qui et alibi  quenam fuerint tria ista Capitula edocens, nouam simul falsamque cuiusdam eruditi uiri de iisdem opinionem confutat.

u. At uero haud nobis committendum, ut Sirmondum u. C. hac de re, atque imprimis de auctore nostro uerba facientem pretereamus. Sic igitur ille  : »In trium Capitulorum causa quam Facundus defendit, si uerum loqui placet, honestius fuerat cum uigilio cadere quam uincere cum Iustiniano. Quod si uigilium perpetuo ducem sequi maluisset, quam uigilium, postquam Iustiniano cedendum censuit,  cum Afris suis reprehendere; nemo illum de suscepta Capitulorum defensione ad quam uigilius ipse ultro postea rediit, iure accusandum iudicaret. Sed Facundum collegasque, ut uigilio repugnarent, fefellit error quo tenebantur quemque uictoris et Isidori de Facundo testimonia declarant; quod scilicet persuasum haberent non posse absque iniuria fidei synodique Chalcedonensis euersione Capitula condemnari: proinde damnari non patiebantur. At contra uigilius liberam esse controuersiam intelligens, et que utram in partem uergeret, ad fidei doctrinam nichil attineret , ea interdum libertate usus est quam causa concedebat: semper alioquin ad defendenda, ut par erat, et probanda  Capitula propensior. Nam et principio, cum mali labes orta est Constantinopoli, eorum damnationi uehementius obstitit; et quanquam Iudicatum postea in eorum condemnationem protulit, ut schismati occurreret publicamque concordiam sententie sue iactura redimeret: tamen ubi aliter euenisse quam sperabat, atque hac eius moderatione turbari Capitulorum  defensores, abuti aduersarios animaduertit; tum suppresso Iudicato ad pristinam defensionem mox rediit in eaque constitit. Cumque id agi sentiret, ut per uim extorqueretur ab inuitis condemnatio, suspectam habens synodum Grecorum interesse noluit; et suam de Capitulis non damnandis sententiam edito constituto grauiter exposuit; synodo denique, cum Capitula damnasset, ne prouincias que plurime reclamabant, iterum offenderet, assensum negauit. Ex quibus apparet nullam in hac uigilii consiliorum uarietate inconstantiam fuisse, quod uisum est nonnullis; sed statam potius fixamque in tuenda Ecclesie, quam regebat, pace concordiaque constantiam. Cuius ipsius pacis studio uigilii successores, cum paucos iam contra niti uiderent ut una omnium in  Ecclesia mens et uox esset, assenserunt et ipsi tandem, et synodo incerte ad id tempus auctoritatis, concilii generalis uim nomenque confirmatione sua prebuerunt.« Huc usque uir doctissimus.

uI. Porro quodnam sit huiusmodi Facundi operis pretium, modo laudatus Sirmondus statuit  »ex attenta eius lectione agnoscere quemque uirum eruditum habere hunc auctorem affatim unde possit rerum quas tractat utilitate, copia, uarietate, animum studiumque suum non immerito retinere.« Nonnulla tamen duriuscula in hisce libris interdum occurrunt, que intentum lectorem requirunt. Cuiusmodi est locus ille insignis de sacra Eucaristia, ubi ait  : Sacramentum corporis et sanguinis Christi, quod est in pane et poculo consecrato, corpus eius et sanguinem dicimus: non quod proprie corpus eius sit  panis, et poculum sanguis; sed quod in se mysterium corporis eius sanguinisque contineat, etc. Que quidem Facundi uerba licet solide satis exposuerit Sirmondus, ea tamen auide arripuerunt heterodoxi homines, eosque inter Caueus  , ut alios pretereamus, quibus sibi aliisque suaderent sue demum cause patronum exstitisse olim Hermianensem illum episcopum, qui, si diis placet, panis ac uini substantiam in Christi corpus et sanguinem transmutari, dum sacrum altaris mysterium peragitur, haud crediderit. Ad hos segregum uanissimos plausus exsufflandos satis habuit Dacherius ex eiusdem Facundi Epistola fidei catholice in defensione trium Capitulorum, quam primus edidit, euincere  nullam esse in Ecclesia ipsius auctoritatem, cum a catholica communione  desciuerit atque in schismate ad obitum usque permanserit: quo propterea duce inaniter glorientur heretici. uerum hoc est demum nodum ense expedire, non soluere. At illum soluit, et manu quidem docta, Natalis Alexander, cuius expositionis seriem  nimis prolixam non est huius loci referre; ad quem proinde lectores remittimus  . Benignum item interpretem flagitat alius Facundi locus, in quo comma 8 capitis u Epistole I S. Ioannis commentatur  . Quem quidem locum paucis perstringit eruditus Millius  : pluribus uero edisserit doctus Bernardus de Rubeis  . Ad hec quisquis huiusce auctoris libros duodecim  attente perlegerit, nonnulla forte comperiet alicubi, que sibi moram inferant, queque seriam postulent animaduersionem. uerum cuicunque id interdum contingat meminerit ille, lapsos enimuero aliquando uel optimos uetustos scriptores, atque in quibusdam cespitasse: que tamen, ut equidem censeo, satis fuerit  ipsis condonare, quam uitio uertere. Sic enim sum, ut

. . . Ubi plura nitent in carmine, non ego paucis
Offendar maculis, quas aut incuria fudit,
Aut humana parum cauit natura  .

uII. Iam superest ut de cura nostra in hac Facundi editione paranda, paucis ex more agamus. Et primum quidem Sirmondi secuti sumus, que inter eius opera uaria e typographia regia Parisiis prodiit anno 1696, studio cl. Baunii expolita. ueneta enim que illam insecuta est anno 1729, mendis haud paucis scatentem nouimus. Ceterum ex hac posteriori editione notis Sirmondianis uariantes subiecimus, quas diligenti collatione instituta cum prestanti ms. codice amplissimi capituli ueronensis eruit  Ioseph Blanchinus u. C., quibus quidem lectionibus Facundi textus illustratur, emendatur, suppletur. Codicis dignitatem ob oculos exhibet illustris Scipio Maffeius  . Preterea laudati codicis ueronensis notis nonnullas animaduersiones subdidimus, quas ex uaria operum ab eruditis uiris editorum lectione nobis comparauimus; quibus unam et alteram que nos preterierant, hic addere placet. Primo itaque iam diu obseruarat Baunius  que leguntur apud Facundum, lib. II cap. 6 , ab his uerbis, rursus agnosce, Auguste, usque ad postrema hec, qui ueritati audeant resultare, ea non esse, uti uideri possent, ipsius Facundi, Iustinianum Aug. uerbis suis alloquentis, sed desumpta ex sancti Leonis epistola ad Leonem Aug.  . Atque hinc porro corrigendum  est, quod in illo segmento legitur apud Facundum, quia prius legitimus, etc.; nam haud dubie restitui debet, quia post legitimas, etc., sicut in Leonis epistola legitur, et loci sententia prorsus exigit. Hanc autem emendationem ex memorato codice ueronensi eo loci Blanchini studio adnotatam habemus.  Eam uero primus agnouit Quesnellus  , ac deinceps Ballerinii fratres  . Deinde ad eiusdem Facundi lib. III, cap. 3, monet Montfauconius  locum ab auctore prolatum ex Ioanne Chrysostomo , exstare in homil. 83 al. 84 in Mattheum  .  Denique ad lib. Iu, cap. 2 , ubi mentio Martyrii Marciopolitani, aduertit Wesselingius  legendum Marcianopolitani. At .





FACUNDI, HERMIANENSIS [a 1Kb] EPISCOPI, PRO DEFENSIONE TRIUM CAPITULORUM CONCILII CHALCEDONENSIS LIBRI XII AD IUSTINIANUM IMPERATOREM. 



PRAEFATIO.

 Cum in preiudicium sancti concilii Chalcedonensis impugnatores eius Acephali per quosdam subriperent, ut epistola Ibe Edesseni episcopi, quam ad se delatam memorata synodus catholicam iudicauit; sed et Theodorus Mopsuestenus [1 1Kb] , eiusque doctrina, que in eadem epistola Ibe laudata est; nec non et quedam Theodoreti Cyrri episcopi scripta, qui in predicto Chalcedonensi concilio epistolam dogmaticam pape Leonis asseruit, sub anathemate damnarentur: hoc opus suadentibus fratribus ad imperatorem Constantinopoli scripsi. Quo necdum finito ac pertractato, adductus est Romanus episcopus [b 1Kb] : in cuius examine cum gestis super hac causa disceptaremus, mediante conflictu interrumpi acta precepit; et ab uniuersis episcopis qui aderamus expetiit, ut  scripto quisque responderet quod ei de his capitulis uideretur. Cum ergo per magistrum officiorum sub  graui necessitate respondere constringerer, uix mihi septem dierum inducie date sunt, in quibus erant etiam duo festi. Unde, ut omnia dicerem, que magis necessaria iudicabam, ex his libris aliquanta decerpsi: quia non occurrebam omnia noua dicere, siquidem tria millia uersuum excedit illa responsio. Sane quoniam, sicut dixi, necdum a me pertractati fuerant iidem libri, quedam testimonia pro mendositate codicum ex quibus ea posueramus, uel pro incuria translatorum, aliter continebant, que sic etiam in illam responsionem transcripta sunt. Idcirco igitur preloqui ac premonere curaui, ut neminem qui memorata responsione perlecta hos contigerit libros offendat ista diuersitas; sed illic ignoscat festinanti, et huic potius credat. Nam et aliqua ibi cum perturbatione  prolata moderatius hic ordinatiusque tractata sunt.



LIBER PRIMUS.



CAPUT PRIMUM. Quod Iustinianus, in confessione fidei sue, unum de Trinitate crucifixum, beatam Mariam uere et proprie matrem Dei, et Christi duas esse naturas recte professus sit.


 Confessionem [a 20Kb] tue fidei, clementissime imperator,  magni concilii Chalcedonensis definitionibus consonantem, et approbaui semper, et aduersus multorum contradictiones asserui. Nam cum due nunc ferueant hereses ab eodem concilio refutate, que contentione quidem contraria, sed detestatione simili, mysterium diuine incarnationis oppugnant, Nestorianorum dico et Eutychianorum: quid salubrius uel quid euidentius aduersus utramque heresim dici potuit, quam quod ipse confessus es, unum de Trinitate pro nobis crucifixum? quem magnum Deum te credere docuit Apostolus dicens: Apparuit enim gratia Dei Saluatoris nostri omnibus hominibus, erudiens nos ut abnegantes impietatem et secularia desideria, caste et iuste et pie uiuamus in hoc seculo, exspectantes beatam spem et aduentum glorie magni Dei  Saluatoris nostri Iesu Christi . Propter quod etiam beatam uirginem Mariam uere et proprie matrem Dei esse dixisti. Non enim alium scis Deum uerbum, et alium Iesum Christum, quem in duabus naturis unum eumdemque pronuntiasti consubstantialem esse Patri secundum deitatem, et consubstantialem nobis eumdem secundum humanitatem; et de quo consequenter etiam hoc dixisti: »Nam sicut est in deitate perfectus, ita idem in humanitate perfectus est.« Que omnia certum est te iuxta Chalcedonensis concilii sententiam protulisse. Nam unum esse de Trinitate Dominum Iesum Christum, ex eiusdem synodi allocutione, quam ad Marcianum principem fecit, euidenter ostenditur. Ubi cum beati Leonis Ecclesie Romane presulis epistolam  contra hereticorum maledicta defenderet, post aliquanta sic ait: »Facile est aduertere quod, ambiguitate questionis exorta, Patrum interpretationibus nostram confessionem coaptasse cognoscimur, satisfacientes quod in nullo discordem intelligentie eorum detulerimus animum, sed his utamur [1 1Kb] testibus ad nostre fidei firmitatem. Sic Athanasii ad Epictetum amplectimur litteras; sic tanquam propriam Gregorii ad Cledonium epistolam ubique preferimus. Et quid oportet plura dicere? Si enim per epistolas Ecclesie dogmata declarari pro unaquaque questione dignum culpa iudicant, ipsum imprimis beatissimum Cyrillum quilibet poterit denotare, qui litteris suis quod sentiebat Orientalibus expressit; nec non et magnum Proclum huic uituperationi subiiciet,  qui eisdem Orientalibus uolumen ad Armenos pro fidei congruentia destinauit. His autem consociabitur ad culpam et sapientissimus Ioannes Antiochenus episcopus, qui hereticorum maledicta reiiciens, et apostolice doctrine dogma declarans, totius Orientis confessionem, uelut ex uno ore sanctissimo Proclo et ei qui per idem tempus mundi regebat gubernacula, destinauit.« In hoc autem uolumine ad Armenos, quod, ut memorata synodus ait, magnus  Proclus Orientalibus quoque pro fidei congruentia destinauit, ita confessus est : »Nec enim dicentes Filium passum, ratione deitatis eum pati potuisse sentimus, siquidem diuina natura nullam prorsus recipit passionem; sed confitentes Deum uerbum unum ex Trinitate incarnatum, tribuimus intelligendi materiam his qui fideliter sciscitantur cur incarnari dignatus est.« Scribens etiam beato Ioanni Antiocheno, cui et illa que scripserat ad Armenos, pro seruanda communis fidei societate, direxit, ut sicut unum atque idem omnes corde credebant ad iustitiam, sic etiam una et eadem ore omnium confessio fieret ad salutem, sic ait : »Dicentes autem iterum passibilem Deum, id est Christum, confitemur eum non eo passum  quod erat, sed quod factum est, id est propria carne- et ita predicantes nullo modo fallimur: quoniam quidem et unum ex Trinitate secundum carnem crucifixum fatemur, et deitatem passibilem minime blasphemamus.« Et hanc eius sanam doctrinam sapientissimus Ioannes Antiochenus cum orientali concilio suis litteris approbauit; in quibus eum memorata synodus Chalcedonensis testatur hereticorum maledicta reiecisse, et apostolicam declarasse doctrinam. Qui rescribens eidem beato Proclo dixit: »Tomum qui ad Armenos factus est a reuerentissimo [2 1Kb] nostro filio diacono Theodosio, qui dignus est tuis dispositionibus ministrare, ob eam que inest ei super etatem diligentiam, et petiuimus, et cum omni delectatione eius fecimus mentionem. Faciebat autem  nobis delectationem non pulchritudo compositionis sola, neque argumentationum multitudo contra utramque partem aduersantium pertractata, quantum ipsa sacrorum dogmatum cautela simul et pietas. Pietas quidem, quia regalem diuinarum Scripturarum [3 1Kb] in his que dicebantur, uerbum ueritatis recte confitens, pergebas, non sine testimoniis Scripture presumens aliquid ex potestate propria predicare: cautela uero, quia cum diuinis Scripturis etiam Patrum dicta, ad probandum que dicebantur, proponebas.« Scribens etiam beato Cyrillo supradictus Ioannes [4 1Kb] cum eadem synodo Orientis, ita se tomum ipsum ad Armenos approbasse perhibuit: »Sanctissimo, inquit, episcopo Proclo tomum recto reuera et pie habentem, quem ad Armenos scripsit,  nobis destinante, et nostrum querente consensum, omnia facta sunt a nobis, et in nullo minus fecimus.« Apparuit igitur, religiose imperator, quod secundum sententiam ipsius magne synodi confessus es unum de Trinitate pro nobis crucifixum: quandoquidem in eis epistolis hec tua confessio continetur, quibus tantam auctoritatem detulit, ut earum exemplo defendendam beati Leonis epistolam iudicaret . Illud etiam quod beatam Mariam  uere et proprie matrem Dei esse dixisti, in eadem synodi allocutione inuenimus esse firmatum, ubi dictum est: »uerum non latuit indormitabilem oculum nature communis inimicus, sed tanquam luminaria confestim Patres nostros, his quos tenebrarum peruaserat error, ostendit; qui cunctis reserarent intelligentiam fidei, et incarnationis diligenter beneficia predicarent: quomodo dispensationis sacramentum sit ab initio ex uulua dispositum; quomodo et Dei genitrix sit uirgo uocitata propter eum qui uirginitatem eius dignatus est etiam sacrare post partum, uuluamque, ut decebat Deum, integritate signare; quomodo secundum ueritatem mater Dei dicta sit propter carnem, quam ex se omnium Domino ministrauit.« Ecce et hoc ostensum est, quoniam  eadem sancta synodus docuit quod illa uirgo Dei genitrix secundum ueritatem uocata sit, propter carnem quam ex se omnium Domino ministrauit. Nec interest utrum secundum ueritatem, id est, uere Dei mater uocetur; an uere et proprie, sicut ipse confessus es. Nam quod Ioannes apostolus dicit uerum Dei Filium, ipsum Paulus proprium dicit. Sic enim scribit: Scimus quoniam Dei Filius uenit, et dedit nobis intellectum, ut sciamus quod est uerum et simus in uero Filio eius Iesu Christo . Hic autem scribens Romanis ait: Si Deus pro nobis, quis contra nos? qui etiam Filio suo proprio non pepercit, sed pro nobis omnibus tradidit illum . Non igitur est aliud quod Dominum nostrum Iesum Christum Ioannes uerum Dei Filium uocat, quam quod eum proprium Dei Filium Paulus  appellat. Et ideo non aliud putandum est etiam quod sancta Chalcedonensis synodus beatam Mariam uere matrem Dei esse confessa est, quam quod eam ipse confessus es uere et proprie matrem Dei. Quod si cui minus hoc sufficit, et adhuc eam uere et proprie Dei matrem dubitat appellare, pleniorem de hoc ipso rationem quam inferius reddemus exspectet. Quia uero simul [1 1Kb] secundum Chalcedonense concilium, etiam in duabus naturis Dominum Iesum Christum confessus es, ipsius concilii definitione monstratur: in qua statuit unum eumdemque Christum, Filium Dei unigenitum, in duabus naturis, sine confusione, sine conuersione, sine diuisione et sine separatione esse noscendum; nusquam naturarum differentia per unitatem penitus amputata, magis autem salua proprietate  utriusque nature. His igitur omnibus probatur confessio fidei tue magni concilii [2 1Kb] definitionibus consonare. Propter quod etiam nos et congratulati semper eius rectitudini sumus, et pro ea de te  maxime gloriati. Quid enim prius laudetur in homine? quid excellentius decet in principe, quam catholica fides, que totius nostri boni est fundamentum, et sine qua nichil in nobis est bonum? Omne enim quod non ex fide peccatum est.



CAPUT II. Quod Eutychiani sub trium Capitulorum nomine concilium Chalcedonense fraudulenter oppugnent: quibus antequam respondeat, fidei sue confessionem exponit.

Sed rogo, clementissime imperator, ut rationes meas uel gratanter, uel patienter accipias. Nam demonstrare proposui quoniam pro eiusdem fidei quam tenes defensione, et propter Chalcedonensium custodiam decretorum, quibus et manifesta est et firmata,  his qui nuper contrariam eis sententiam protulerunt consentiendum esse non duxi. Inquietus enim et impudens hereticorum spiritus, qui facilis et promptus ad impugnanda uetera constituta, in confusionem suam semper extollitur, quia sepe frustratus est, cum euidenti contradictione Chalcedonensis decreta concilii subuertere niteretur; obliqua nunc et obtecta malignitate subrepens, intelligi non posse credidit sue factionis insidias. Inuenit autem desideratam occasionem ex furore quorumdam qui sub nomine Christiano latenter in Ecclesia gentile Origenis dogma sectantur. Et quia per instantiam tue religionis eiusdem profani dogmatis iterata damnatio est, hinc eius sectatores exarserunt aduersus Ecclesiam, querentes eam quacunque possent immissione turbare.  Et hoc totum publicam notitiam non effugit, presertim cum et Domitianus Ancyrensis [a 32Kb] quidem ciuitatis episcopus prouincie prime Galatie, qui fuit ipsius Origeniane heresis manifestus assertor, per libellum quem ad beatissimum papam uigilium scripsit, Deo extorquente confessus est, quod eius complices Origeniani, cum uiderent non se posse proprium dogma defendere, neque sibi quidquam spei de conflictu restare, ad ultionem eorum que contra Origenem gesta sunt, hec Ecclesie scandala commouerunt. Horum igitur satellitio fungens Eutychianorum perfidia, ea que per se contra Chalcedonense concilium nequidquam sepe tentauerat, per ipsos latenter aggressa est qui nobis non uidebantur in hac parte suspecti. Nec tamen et illi magnam synodum  palam reprehendere presumpserunt; magis autem sub quodam colore defensionis, quam tue pietati commendabat fallax eorum promissio, robur eius infirmare conati sunt. Iactabant enim, sicut optime nosti, quod omnes Eutychiani qui decretis eius offenduntur,  communicarent Ecclesie, si epistola uenerabilis Ibe Edesseni episcopi ad Marim Persam scripta, quam predicta synodus, cum pro ea memoratus Ibas tanquam iniuriosus in beatum Cyrillum accusaretur, pronuntiauit orthodoxam, damnaretur quidem ut Nestoriana, sed approbata fuisse a synodo negaretur. Hoc agentes astute, ut dum nescios et ignaros aduocant, quod per falsam et impudentissimam negationem defendi synodus possit, quecunque mendacia Eutychiani in reprehensione ipsius epistole dictarent, nemine iam resistente, uel hinc satagente, scriberent nostrorum, quod ualde lugendum est, subscriptionibus affirmanda: ut cum postea, quod facillimum erat [1 1Kb] sola gestorum prolatione, suscepta fuisse ab illo concilio monstraretur,  nil iam superesset, quod Eutychianis de Nestoriano dogmate semper illud infamantibus respondere possemus [2 1Kb] . His igitur ita fraudulenter agentibus, ac nescio quam promittentibus unitatem, que, si etiam sequeretur, confusio potius dicenda erat, illud exsecrandum horrendumque concessum est, ut epistola quam sancti illi uenerabiles Patres orthodoxam probauerunt, non sola saltem, sed cum suis approbatoribus esset anathematizata [3 1Kb] . Et ideo tam nefarie occursurus audacie, quoniam satis ipsorum Eutychianorum consuetudinem habemus expertam, quod omnibus pro ueritate sibi resistentibus Nestorianorum crimen imponant, fidem meam imprimis quam de salutifera incarnatione Domini nostri Iesu Christi teneo, non solum simplici [4 1Kb] sermone aperire, quod in tue confessionis  approbatione iam feci, sed etiam documentis necessariis affirmare, atque aduersus impugnantes defendere statui: ut eorum calumnias quanta ualeo manifestatione ueritatis euitem, quorum fraudes mendaciaque detegere, et errores proposui refutare. Id autem facio, ne animos quorumque simplicium qui nos ignorant, nostri nominis infamatione, a ueritate agnoscenda quam insinuaturi sumus, auertant. Nam et hoc bene compertum est, quod non solum Eutychiani de sua uanitate conuicti Nestorianos, uerum etiam ipsi Nestoriani quos non minus redarguit fidei nostre defensio, econtra nos de Eutychiana heresi criminantur. Et licet ista nec expauescamus, nec quasi noua miremur, quoniam sic aliquando etiam patres nostros Ariani uelut Sabellianos, Sabelliani  uero uelut Arianos mendaciter infamabant, oportet nos tamen, sicut monet Apostolus , prouidere bona, non tantum coram Deo, sed etiam coram omnibus hominibus, criminationes detrahentium, presertim in causa fidei, preuenire. Et  hec quidem dicta sint ad satisfactionem eorum qui cum eam necessitatem ignorent, etiam ea que dicuntur minus uigilanter attendunt. Intelligentiores autem profecto cognoscent, quid et defensioni presentis cause proficiat defensio fidei, que mihi cum tua pietate communis est. Si enim probauero eam recte ac prudenter Nestorianis Eutychianisque resistere, quam supra iam docuimus magne synodi Chalcedonensis definitionibus conuenire, nimis absurdum uidebitur ut Nestoriana credatur epistola quam illa synodus approbauit, que ipsis suis definitionibus Nestorianorum fallacie tam solerter occurrit. Deinde cum propter hec eam, uel in sententia super epistola Ibe prolata, uel in ceteris hinc atque inde Nestoriani et Eutychiani calumnientur, omnis  eorum uana fiet intentio, et frustra se laborare cognoscent, si cum fidem nostram asserimus, illi decreta ipsius synodi uiderint confirmari, pro quibus infirmandis fallaci et longo circuitu auctoritatem eius in aliis auferre conantur. Quoniam igitur cum defensori, tum etiam cause defensioni, propositus ordo conducit, tria que superius commemorata sunt breuiter in hoc uolumine defendemus. Quid enim nos contra calumniantes Eutychianos manifestius probat a fallacia Nestorianorum penitus alienos, quam si duo hec asseramus, id est, unum de Trinitate pro nobis crucifixum, et beatam Mariam recte uocari et uere et proprie matrem Dei? uel quid nos item contra calumniantes Nestorianos ab Eutychianorum discordia longius abesse demonstret, quam  ut illud quoque tertium astruamus, quia idem Dominus noster iehsu Christus in duabus naturis, hoc est in diuinitate atque humanitate perfectus est?



CAPUT III. Quod unus de Trinitate passus contra Nestorianos aptius dicatur, quam una de Trinitate persona. Personarum nomen in Trinitate Sabellii causa usurpari ceptum; et de baptismo in nomine Domini Iesu.

Sane tacendum non arbitror quod sint etiam catholici [a 1Kb] qui, sicut credimus, nescientes hoc ante [5 1Kb] memorata synodo confirmatum, superflue contra de uerbo contendant: quia uidetur eis quod dici non debeat unum de Trinitate pro nobis crucifixum, sed potius unam de Trinitate personam. Hos ergo tanquam propinquos prius nobis sociare debemus, ut  ipsi quoque nobiscum hanc confessionem teneant, in qua non potest, sicut plerisque uidetur [6 3Kb] , Nestorianorum dolus abscondi: ne cum inaniter de uerbo contendunt, rei controuersiam minus examinate definiant. Nam cum Dominum nostrum Iesum Christum  sic perhibeant unam esse de Trinitate personam, ut et Dei subsistentiam unam esse non denegent, que naturarum adunatione, id est diuinitatis et humanitatis, existat; eumdem esse dicentes Deum quem hominem, nec aliter Deum, aliter hominem, sed et hoc et illud similiter, id est naturaliter, de uerbo contendere mihi uidentur. Siquidem hoc etiam suo sermone demonstrant. Si enim dicamus, inquit, unum de Trinitate pro nobis crucifixum, si quis interroget quid unum dicamus, non possumus respondere Deum aut Filium, quia non tres sunt in Trinitate dii uel filii, ex quibus unus crucifixus dicatur: et ideo recte dicimus unam de Trinitate crucifixam esse personam, quoniam tres sunt in Trinitate persone, ex quibus una crucifixa dicatur. At hec non  generalis est loquendi regula, sed quedam priuata lex, quam sibi sua contentione fecerunt. Nam in tantum necesse non est tres intelligi deos aut filios, si unus de Trinitate crucifixus dicatur; ut ita in Genesi scriberetur: Ecce factus est Adam unus ex nobis . Quod utique non ex solius persona Patris, neque ex solius Filii, uel Spiritus sancti, dictum accipitur; sed tota ipsa Trinitas, id est Pater, et Filius, et Spiritus sanctus, illic inducitur loqui; ideo pluraliter ex nobis dictum est. Cur igitur non ibi Scriptura dicit, Ecce factus est Adam una persona ex nostris personis, sed potius, Ecce factus est Adam unus ex nobis? Nunquid unus Deus ex nobis, quasi ex tribus? aut unus Pater ex nobis, quasi ex tribus patribus [a 1Kb] ? aut unus Filius, uel Spiritus sanctus ex nobis, quasi  ex tribus filiis, uel spiritibus sanctis? Quis hoc uel insanus dixit [1 1Kb] ? Nullus autem de Trinitate melius loqui potest, quam ipsa de se locuta est Trinitas. Non ergo sequitur ut, cum dicitur unus de Trinitate Dominus iehsu Christus, unus Deus, aut unus Filius subaudiatur ex tribus diis aut filiis. Tres tamen sunt, Pater, et Filius, et Spiritus sanctus, ex quibus unus recte dicitur Dominus iehsu Christus. Nam et Ioannes apostolus in Epistola sua de Patre et Filio et Spiritu sancto sic dicit: Tres sunt qui testimonium dant in terra, spiritus, aqua, et sanguis, et hi tres unum sunt : in spiritu significans Patrem, sicut Dominus mulieri Samaritane secundum ipsius Ioannis Euangelium loquitur, dicens; Crede mihi, quia ueniet hora quando neque in monte  hoc, neque in Hierosolymis adorabitis Patrem. uos adoratis quod nescitis, nos adoramus quod scimus: quia salus ex Iudeis est. Sed uenit hora, et nunc est, quando ueri adoratores adorabunt Patrem in spiritu et ueritate: nam et Pater tales querit qui adorent eum. Spiritus est Deus, et eos qui adorant eum, in spiritu et ueritate oportet adorare . In aqua uero Spiritum sanctum significans, sicut in eodem suo  Euangelio exponit uerba Domini dicentis: Si quis sitit, ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue. Ubi subsecutus adiecit: Hoc autem dicebat de Spiritu, quem accepturi erant credentes in eum. Nondum enim erat Spiritus datus, quia iehsu nondum fuerat glorificatus . In sanguine uero Filium significans, quoniam ipse ex sancta Trinitate communicauit carni et sanguini. Non ergo ait Ioannes apostolus loquens de Patre et Filio et Spiritu sancto, tres sunt persone que testificantur in terra, spiritus, aqua et sanguis, et hi tres unum sunt [2 1Kb] . Quid ergo pro Ioanne respondent apostolo? Qui sunt hi tres, qui in terra testificari, et qui unum esse dicuntur? num dii? num patres? num filii, aut spiritus  sancti? Non utique, sed hi tres, Pater, et Filius, et Spiritus sanctus sunt, tamenetsi non inuenitur unum nomen, quod de omnibus communiter masculino genere predicetur, sicut communiter de illis persone predicantur genere feminino. Aut si forsitan ipsi qui de uerbo contendunt, in eo quod dixit: Tres sunt qui testificantur in terra, spiritus, aqua et sanguis, et hi tres unum sunt, Trinitatem que unus Deus est, nolunt intelligi, secundum ipsa uerba que posuit pro apostolo Ioanne respondeant. Nunquid hi tres, qui in terra testificari et qui unum esse dicuntur, possunt spiritus, aut aque, aut sanguines dici? Quod tamen Ioannis apostoli testimonium beatus Cyprianus Carthaginiensis antistes et martyr in epistola siue libro quem de Trinitate [3 1Kb] scripsit, de Patre et Filio et Spiritu sancto dictum intelligit. Ait enim :  »Dicit Dominus, Ego et Pater unum sumus ; et iterum de Patre et Filio et Spiritu sancto scriptum est, et hi tres unum sunt .« Proinde considerare debent qui uerborum captionibus superuacue student, quia non simul et coniuncte dicimus unum Filium ex Trinitate crucifixum, ut tres aut duos filios inducere uideamur; sed prius dicentes, quod magna synodus confirmauit, unum ex Trinitate incarnatum, uel passum, uel crucifixum, cum interrogati fuerimus, quem unum de Trinitate dicamus, recte postea respondemus, Filium. Non autem recte simul diceretur [4 1Kb] unus filius ex Trinitate incarnatus, aut passus, aut crucifixus. Sed non est consequens ut que simul non recte dicuntur, etiam singillatim non recte dicantur. Ac ne hoc dissimulent  intelligere, aut fortasse non possint, uerborum suorum uel conuincantur uel admoneantur exemplo. Nam et ipsi, cum recte dicant unam ex Trinitate personam crucifixam, secundum quod ille etiam uir beatus et doctrine admirabilis Augustinus, in opere quod scripsit de Predestinatione et perseuerantia sanctorum, docet [5 1Kb] : »Fidelis qui in eo ueram naturam credit et confitetur humanam, id est  nostram, quamuis singulariter suscipiente Deo uerbo, in unicum Dei Filium sublimatam: ita ut qui suscepit, et quod suscepit, una esset in Trinitate persona.« Cum igitur et ipsi, quemadmodum docuimus [1 1Kb] , iuxta doctrinam Patrum recte dicant unam ex Trinitate personam crucifixam; et item interrogati cuius eamdem dicant esse personam, recte respondeant, Filii; non tamen quod singillatim recte dicunt, etiam simul et coniuncte recte dicere poterunt, id est, unam personam Filii ex Trinitate crucifixam, quasi due persone sint Filii. [* 1Kb] Sicut ergo, quamuis non recte simul dicatur una persona Filii ex Trinitate crucifixa, et recte item [2 1Kb] de ipsa persona singillatim dicitur quod Filii sit: ita quamuis non recte simul dicatur, unus filius ex Trinitate  crucifixus, recte tamen singillatim dicitur unus ex Trinitate crucifixus, et item de ipso uno quod Filius sit. Quocirca, recte dicitur unus ex Trinitate crucifixus, et una ex Trinitate persona. Sed unam dicere personam Nestorianorum noua subterfugia minus excludit: qui conuicti innumeris testimoniis Patrum, quod Deus uerbum et assumptus homo una persona sit, pro auctoritatis dignitate ab eis hoc uel existimant dictum, uel existimare se fingunt, ut sic homo iehsu Christus dicatur uerbi gessisse personam, sicut etiam gessit Apostolus, qui scribens ad Corinthios dicit: Nam et ego quod donaui [3 1Kb] , propter uos in persona Christi, ut non circumueniamur a Satana ; non ut unus idemque esset Deus et homo. Cum uero et unus ex Trinitate, et una ex Trinitate  persona pro nobis crucifixa recte dicatur, hanc utilitatem qua [4 1Kb] fraus Nestorianorum a sancta et magna synodo sufficienter exclusa est, intelligere et approbare iam debent qui dici nolebant unum de Trinitate pro nobis incarnatum, uel passum, uel crucifixum. Qui etiam si nulla inuitaret utilitas, neque hoc esset tante synodi auctoritate firmatum, modestius facerent acquiescere sapienti Gregorio, qui de uocabulorum diuersitate dissidendum non esse decreuit . In eo enim sermone cuius est titulus: De luminibus, ita locutus est: »Deum cum nomino, uno lumine illustramini, simul et tribus. Tribus quidem, secundum uniuscuiusque proprietates siue personas. Nihil enim pro uocabulorum diuersitate dissidendum est, cum ad eumdem  sensum omnium diuersitas prouocet intellectum.« Dum igitur et magna nos ad hanc confessionem inuitet utilitas, et non inaudita et noua sit illa uox de qua nobis deliberare sit liberum an admitti debeat, quam diuinarum Scripturarum testimoniis conuenire etiam a tantis Patribus confirmatum esse docuimus, nichilque de uerbo sit dissidendum, placere omnibus  debet ut unus ex Trinitate, uel de Trinitate, crucifixus pro una persona dicatur. Quanquam si quis rem diligenter attendat, et altius causam repetat, inueniet quod non sic dicimus, unus pro una persona, sed potius una persona pro uno ex Trinitate dicatur. Nam sic [5 1Kb] Ecclesia Christi, etiam cum necdum ad distinctionem Patris et Filii et Spiritus sancti uteretur nomine persone [6 1Kb] , tres credidit et predicauit, Patrem et Filium et Spiritum sanctum; sicut testimonio Ioannis [7 1Kb] supra docuimus, quo dictum est: Tres sunt qui testimonium dant in terra, spiritus, aqua et sanguis; et hi tres unum sunt . Personarum autem nomen, non nisi cum Sabellius impugnaret Ecclesiam, necessario in usum predicationis assumptus est; ut qui semper tres crediti sunt et  uocati, Pater et Filius et Spiritus sanctus, uno quoque simul et communi personarum nomine uocarentur. Deinde etiam subsistentie dicte sunt, quoniam Ecclesie placuit, ad significandam Trinitatem, et hoc nomen distinctioni personali tribuere. Questio itaque aliquando de nouo nomine persone et subsistentie fuit, utrum ad significandam Trinitatem, que Deus est, deberet admitti, sicut et ipsius Trinitatis nomen admissum est: non de eo quod semper tenuit et predicauit Ecclesia, quia tres sunt qui testificantur in terra, et hi tres unum sunt. Unde etiam memoratus uir [8 1Kb] Augustinus in quinto decimo de Trinitate libro : »Clarum, inquit, est in substantia ueritatis, non solum Patrem Filio non esse maiorem, sed nec ambos simul aliquid maius esse quam solum  Spiritum sanctum; aut quoslibet duos in eadem Trinitate maius aliquid esse quam unum; aut omnes simul tres, maius aliquid esse quam singulos.« Nec ait uir cautissimus et sapientissimus ambas personas simul aliquid esse maius in substantia ueritatis quam solum Spiritum sanctum, quod quidem recte, si uellet, diceret; sed potius ambos: neque ait quaslibet duas personas in eadem Trinitate maius esse aliquid quam unam, sed quoslibet duos in eadem Trinitate maius esse aliquid quam unum; neque dixit omnes simul tres personas maius aliquid esse quam singulas, sed omnes simul tres maius aliquid esse quam singulos. Quod si huiusmodi locutiones ex dictis probatissimorum Patrum uelim colligere, ante me tempus quam exempla deficiet. Nihil est igitur quod de  uerbo reprehendamur, dicentes unum de Trinitate incarnatum, siue passum, siue crucifixum. Quod etiam sancta Chalcedonensis synodus, diuinarum Scripturarum auctoritate et antiquissimorum Patrum testimoniis informata, uidens a magno Proclo ad Armenos utiliter scriptum, et a sapientissimo Ioanne Antiocheno et ceteris orientalibus episcopis in concilio  approbatum, conuenienter ipsa quoque firmauit. Et ideo hanc religiosam et necessariam uocem suscipientes qui de uerbo superflue contendebant, ita iam nobiscum Nestorianos urgere debent ac premere, ut non tantum unam ex Trinitate personam dicant, quod illi male, sicut iam diximus, interpretantur; sed etiam unum ex Trinitate passum, quod nulla fraude possint eludere. Quibus Nestorianis hoc modo grauius insistimus, si eis dicamus: Certum est accipere uos nobiscum quia Trinitatem, que unus Deus est, significauit Apostolus dicens: O altitudo diuitiarum sapientie et scientie Dei! quam incomprehensibilia sunt iudicia eius et inuestigabiles uie eius! Quis enim cognouit sensum Domini, aut quis consiliarius eius fuit? aut quis prius dedit illi, et retribuetur  ei? Quoniam ex ipso, et per ipsum, et in ipso sunt omnia: ipsi gloria in secula . Ex ipso dicens, ex Patre; per ipsum uero, per Filium, sicut alibi dicit: Nobis tamen unus Deus Pater, ex quo omnia, et nos in illo [1 1Kb] ; et unus Dominus iehsu Christus, per quem omnia, et nos per ipsum . In ipso uero, in Spiritu sancto: de quo Salomon ait: Quoniam spiritus Dei repleuit orbem terrarum, et hoc quod continet omnia, scientiam habet uocis ; nec aliud est in ipso esse omnia, nisi ab ipso omnia contineri. Que cum ita sint, quomodo non unus ex hac Trinitate est Dominus iehsu Christus, cum, sicut ostendimus, idem dicat Apostolus: Unus Dominus iehsu Christus, per quem omnia, et nos per ipsum? Item cum ipse Dominus iehsu Christus, hanc Trinitatem nobis insinuans, in Euangelio discipulis  suis dixerit: Euntes docete omnes gentes, baptizantes eos in nomine Patris et Filii et Spiritus sancti ; quomodo Petrus apostolus Iudeos exhortans diceret: Penitentiam agite, et baptizetur unusquisque uestrum in nomine Iesu Christi, in remissionem peccatorum, et accipietis donum Spiritus sancti ? aut quod simul [2 1Kb] in eisdem Actis apostolorum legitur , quidam discipuli, quos eius coapostolus Paulus Ephesi reperit baptismo tantum Ioannis imbutos, ab eo admoniti baptizarentur in nomine Domini Iesu, si non unus esset ex Trinitate, in qua tantum baptizari preceptum est, Dominus iehsu Christus? Quod autem in nomine Domini Iesu [a 1Kb] hi quos memorauimus baptizati narrantur, non eo credendum arbitror, quia non in nomine  Patris et Filii et Spiritus sancti baptizati sunt, ut etiam in ipsis seruaretur uerbis a Domino constituta forma baptismi; sed quia hoc erat insinuandum quod baptismo nouo fuerint baptizati, sufficere iudicatum  est ad discretionem ipsius noui baptismi solum nomen Domini Iesu memorare, quod neque in baptismo Ioannis, neque in aliis baptismis Iudaici ritus interserebatur. Ceterum illis sacratis uerbis, id est, in nomine Patris et Filii et Spiritus sancti, baptizati mihi uidentur. Nec mendaciter dictum, quod absit, existimo: Baptizetur unusquisque uestrum in nomine Iesu Christi, aut quia baptizati sunt quidam in nomine Domini Iesu: quoniam certissime in nomine Iesu [3 1Kb] baptizabant apostoli, etsi non in solius Domini Iesu, id est Filii, nomine baptizabant, uerum etiam in Patris et Spiritus sancti. Ac per hoc arbitror quod, cum baptisma celebraretur, in ipsis quoque sacratis uerbis seruabatur illa forma baptismi; in narratione uero sufficiebat, ad discretionem  aliorum baptismatum, solius Domini Iesu facere mentionem. Propterea uero credo quod de omnium trium personarum commemoratione, Domini Iesu nomen ad insinuandum nouum baptismum magis assumptum est, quoniam ipsi consepelimur per baptismum in mortem. uerumtamen non diceretur, nisi, ut iam asseruimus, unus esset ex Trinitate Dominus iehsu Christus. His igitur atque aliis quamplurimis informatus, priusquam hoc a magna synodo Chalcedonensi appobatum esse cognoscerem, unum de Trinitate credidi Dominum Iesum Christum: qui Deus ex Deo natus ante secula, idem in plenitudine temporum homo sit natus ex uirgine; et qui Patris existens unigenitus, factus sit unigenitus matris; ut gemine gigas substantie, sicut intellexit et cantauit Ambrosius, utriusque uere natiuitatis proprietate  credatur, sitque consubstantialis Patri secundum diuinitatem, et consubstantialis matri secundum humanitatem: et sicut ideo consubstantialis Patri creditur, quia proprius eius et uerus est Filius, sic etiam matri propterea consubstantialis credatur, quia proprius etiam eius et uerus est filius.



CAPUT Iu. Quod beata Maria uere ac proprie sit mater Dei, contra quosdam catholicos et contra Nestorianos. Examinantur Hilarii, Augustini et Leporii presbyteri testimonia.

ueri autem et proprii filii quis nisi absurdissimus neget uere et proprie esse matrem? quod eque monstrauimus  magne synodi Chalcedonensis sententie conuenire, et nos secundo partitionis loco promisimus asserturos. Insinuandum uero est quod hanc quoque confessionem qua beatam Mariam uere et proprie dicimus matrem Dei, quidam etiam communicantes  Ecclesie [a 9Kb] putent non debere suscipi, cum Nestorium fateantur, propter quod eam matrem Dei negabat, debuisse damnari. Quibus, antequam Nestorianis respondeamus, respondendum [1 1Kb] puto, sicut et in superiore questione iam factum est, quod omnino stultum ac turpe sit, et condemnationem probare Nestorii, et beatam Mariam negare quod uere et proprie sit mater Dei. Nam si qua hinc esse potuit questio, cum ipso Nestorio simul exclusa est, qui eam matrem Dei esse negabat. Hoc enim et ad credendum difficile, et dignum controuersia uidebatur, utrum Deum illa uirgo genuerit: ceterum quod uere et proprie genuerit, quidquid est ille quem genuit, nulli [2 1Kb] dignum disceptationis apparet. Qui ergo concedunt quia Deum uirgo genuit,  quod incapabile est, et unius singulariter matris, cur eam negant uere et proprie genuisse, quod commune omnibus matribus, et nullius dignum est questionis? Et audent insuper hoc, quod dicimus beatam Mariam uere et proprie matrem Dei, Eutychiano dogmati deputare, non intelligentes neque que loquuntur, sicut dicit Apostolus , neque de quibus affirmant, cum sancta Chalcedonensis synodus, a qua ipse damnatus est Eutyches, sicut memorauimus , dicat: »Quomodo Dei genitrix sit uirgo uocitata propter eum qui uirginitatem eius dignatus est etiam sacrare post partum, uuluamque, ut decebat Deum, integritate signare, quomodo secundum ueritatem mater dicta sit propter carnem, quam ex se omnium Domino ministrauit.« Cum  igitur, ut isti Patres docuerunt, propterea secundum ueritatem mater [3 1Kb] dicta sit, quia carnem ex se omnium Domino ministrauit, quod Eutyches negat, quomodo putatur Eutychiano dogmati deputandum, cui magis inuenitur esse contrarium? Non enim potest beatam uirginem uere et proprie dicere matrem Dei, sed nuncupatiue potius ac perfunctorie, quam non credit caruem ex se omnium Domino ministrasse. Non ergo Nestorianam tantum, uerum etiam Eutychianam heresim destruit ista confessio, qua dicitur beata Maria uere et proprie mater Dei. Quod si nos recte fidei esse non credunt, et aliquid suspicantur in his uerbis occulere, inquirant a nobis id ipsum quemadmodum uolunt, et interrogationibus suis quid sentiamus eliciant. Si autem de rectitudine quidem  fidei nostre non dubitant, sed putantes ipsam fidem rectam non rectis uerbis pronuntiari, dicunt quod sensu quidem sumus perfecti, non autem sumus perfecti sententia, cum Apostolus in utroque nos hortetur perfectos [4 1Kb] dicens: Sitis autem perfecti in eodem sensu et in eadem sententia : ipsi doceant quatenus illa uirgo, quod non abnuunt, mater Dei dicatur,  utrum uere et proprie, an nuncupatiue et perfunctorie. Quod si dicunt non esse consequens ut, si uere et proprie non sit, nuncupatiue et perfunctorie sit mater Dei, ipsi dicant modum quo contra nos predicanda sit mater Dei. Omnis enim qui alterius predicationi repugnat, dicere debet aliquid quod aut contrarium ei sit aut diuersum. Sicut [5 1Kb] Arianis dicentibus quod minor Patre sit Filius, contra nos dicimus quod equalis ei sit; sicut Manicheis dicentibus quod phantastica, id est falsa caro fuerit eiusdem Filii Dei, contra nos dicimus quod in uera carne homo fuerit factus: atque ita et illi uicissim, impugnantes quod uerum est atque catholicum, affirmant aliquid suum. Nec quisquam aliter doctrine resistit alterius, nisi contra aliquid dicat: cum uero aliquid contradixerit,  tum demum si acceptabilis sit illa contradictio, disquiritur. Horum uero qui nos prohibent dicere uere et proprie matrem Dei Mariam, nec dicunt secundum quem modum dicenda sit mater Dei, non est querendum si acceptabilis sit contradictio. Nam qui contra nichil dicunt, quomodo uel dicere uideantur? Et ideo non tam laboriosum studio nostro est eorum absurditati resistere, quam existimationi periculosum, ne uideamur superflue non contradicentibus respondere. Quamuis autem negantes hoc nostrum quod dicimus, uere et proprie esse matrem Dei Mariam, nichil hactenus affirmauerint suum, interrogandi sunt tamen utrum, quod necessario sequitur, uel negare audeant quod nos prohibent confiteri, ut addita negatione dicant eam non uere et proprie matrem  Dei. Et iam non dicam aures catholicorum, sed frons illorum ferat, si potest, hanc profanam et detestabilem uocem. Si autem non audent dicere, Non uere et proprie mater est Dei, cur nos prohibent confiteri quod negare non audent? Cognoscant igitur cum sancta synodo, cuius se profitentur decreta suscipere, quod propterea beata illa uirgo secundum ueritatem mater dicta sit Dei, quoniam carnem ex se omnium Domino ministrauit, et non se dicant Eutychianis repugnare, negantes uere et proprie matrem Dei Mariam, cum potius eis nescii fauere monstrentur, resistendo sententie synodi Chalcedonensis, in qua damnati sunt, et negando quod eorum est uanitati contrarium. Illud etiam caueant Nestorianorum experti perfidiam, quibus pro hac quoque confessione  iam respondere debemus, ne quasi pro naturarum discretione dicentes quod non homo Christus iehsu, sed Deus uerbum proprius et uerus sit Filius Dei; aut quod non Deus uerbum, sed homo Christus iehsu proprius et uerus sit filius hominis; uideantur et ipsi non eumdem credere Deum uerbum quem hominem, sed alteram personam Dei, alteram hominis arbitrari.  Porro si idem est Deus qui homo, et idem homo qui Deus; tam recte dicitur Deus uerbum proprius et uerus filius hominis, quam recte dicitur idem ipse mediator Dei et hominum homo Christus iehsu, proprius et uerus Filius Dei: nec ulla confusio naturarum ex hoc inducitur, sed persone unitas intimatur. Neque enim confusionem naturarum Ioannes inducebat apostolus dicens: Scimus quoniam Filius Dei uenit, et dedit intellectum [1 1Kb] , ut sciamus quod est uerus, et sumus [a 1Kb] in uero Filio eius Iesu Christo ; uel Paulus cum diceret: Si Deus pro nobis, quis contra nos? qui etiam Filio proprio non pepercit, sed pro nobis omnibus tradidit illum . Si autem Ioannes Christum, id est unctum, uerum Dei Filium dicit, quem et uenisse testatur; uenire autem  et ungi, quantum ad naturarum discretionem spectat, humanitati potius quam deitati conueniunt; et si Paulus quem proprium Dei uocat Filium, ipsi Patrem non pepercisse docet, sed eum pro nobis omnibus tradidisse, et omnia ei donasse; que similiter, cum de naturis agitur distinguendis, deitati non possunt attribui; et neuter horum talia predicans creditur confudisse naturas, sed unitatem magis expressisse persone: respondeant Nestoriani, quomodo non eadem personalis unitatis ratio, sine ulla naturarum confusione, de nobis flagitat, ut uere et proprie dicamus filium hominis Deum uerbum, et beatam uirginem uere et proprie matrem Dei. Nam et ille centurio, qui corpus Domini glorie crucifixi seruabat, cum exspirante mundi [2 1Kb] Creatore, mundi uideret elementa  turbari, Filium Dei eum uerum [3 1Kb] esse cognouit; ait enim: uere Filius Dei erat iste . Cuius uerbi fidem beatus facit Hilarius, ita dicens : »Qui cruci affixerant, uere Dei Filium confitentur; predicationi consentit effectus. Dominus dixerat: Clarifica Filium tuum . Non solum nomine contestatus est Filium, sed et proprietate qua dicitur tuum. Multi enim nos filii Dei, sed non talis hic Filius est. Hic enim et proprius et uerus est Filius, origine non adoptione, ueritate non nuncupatione, natiuitate non creatione. Ergo post clarificationem eius ueritatem confessio secuta est. Nam uerum Dei Filium centurio confitetur, ne quis credentium ambigeret quod unus persequentium non negasset.« Si igitur, Hilario quoque, doctissimo  antistite et fortissimo confessore, secundum doctrinam apostolicam testante, proprius et uerus est Filius Dei qui crucifixus est, non est dubium quin etiam Deus uere et proprie Pater sit crucifixi Filii. Que cum ita sint, quemadmodum nichil ex hoc metuendum est, ne cum dicitur Deus uere et proprie Pater Filii crucifixi, sequi uideatur quod illa humanitas a uerbo Dei suscepta et crucifixa in deitatem conuersa sit, et natura humana, que composita est,  simplici nature Patris consubstantialis effecta, ita non sequitur, cum dicimus uere et proprie matrem Dei Mariam, ut deitas uerbi conuersa uideatur in carnem, et natura diuina, que simplex est, composite nature matris consubstantialis effecta. Alioquin si blasphemum et absurdum est quod beata Maria uere et proprie dicitur mater Dei, sine ulla disceptatione blasphemum et absurdum est, quod Deus uerbum [4 1Kb] uere et proprie dicitur filius hominis. Si autem et hoc blasphemum et absurdum uidetur, ut Deus uerbum uere et proprie dicatur filius hominis, consequenter blasphemum uidebitur et absurdum ut idem ipse mediator Dei et hominum homo Christus iehsu uere et proprie dicatur Filius Dei. Porro Scriptura diuina, que nichil blasphemum loquitur uel absurdum, pro  unitate persone uerum et proprium Dei Filium dicit mediatorem Dei et hominum, hominem Iesum Christum: qui dedit semetipsum redemptionem pro omnibus, in quo uero Dei Filio sumus, et cui proprio Filio Pater non pepercit, sed pro nobis omnibus tradidit illum. Recte igitur etiam beata Maria, pro eadem unitate persone, uere et proprie mater dicitur ipsius unigeniti Dei uerbi. Ideoque sapientissimus atque clarissimus Ecclesiarum Christi magister Augustinus in opere memorato quod conscripsit de Predestinatione et perseuerantia sanctorum : »Clamat, inquit, Doctor gentium in capite Epistolarum suarum, Paulus seruus Iesu Christi uocatus apostolus, segregatus in Euangelium Dei, quod ante promiserat per prophetas suos in Scripturis sanctis de Filio suo, qui factus  est ei ex semine Dauid secundum carnem; qui predestinatus est Filius Dei in uirtute, secundum Spiritum sanctificationis ex resurrectione mortuorum . Predestinatus est ergo iehsu, ut qui futurus erat secundum carnem filius Dauid, esset tamen in uirtute Filius Dei secundum Spiritum sanctificationis, quia natus est de Spiritu sancto ex uirgine Maria. Ipsa est illa ineffabiliter facta hominis a Deo uerbo susceptio singularis, ut Filius Dei et filius hominis simul, et filius hominis propter susceptum hominem, et Filius Dei propter suscipientem unigenitum Deum ueraciter et proprie diceretur, ne non Trinitas sed quaternitas crederetur.« Igitur iste uir doctus et susceptum hominem ueraciter [5 1Kb] et proprie docuit dici Filium Dei; et suscipientem Deum propter susceptum hominem  ueraciter et proprie dici filium hominis. Si quo minus, necesse non erat dicere quod adiecit, ueraciter et proprie, nisi ad huius magni mysterii commendationem, per quod et Deus filius hominis et homo Filius Dei factus est. Nam ueraciter et proprie dici hominem filium hominis, et Deum Filium Dei quis possit ambigere? Idem itaque et Deus uerbum, qui etiam mediator Dei et hominum, homo Christus iehsu, secundum huius uiri sancti doctrinam, tam ueraciter et  proprie dicitur filius hominis, quam ueraciter et proprie Filius Dei. Si autem ueraciter et proprie dicitur filius hominis Deus, necesse est ut reciproce dicatur et beata Maria ueraciter et proprie mater Dei. Cum uero hoc adiecit dicens, »ne non Trinitas, sed quaternitas crederetur,« cegit omnino ut beatam Mariam ueraciter et proprie matrem Dei esse dicamus, ne non Trinitatem, sed quaternitatem credere uideamur. Et ideo religiose ac necessarie uocis huius negatio non leuis putetur, quam tanta blasphemia consequitur. Sane mirandum non est quod Augustinus ueraciter et proprie dici pronuntiat filium hominis Deum, cum in quodam sermone de Epiphania , cuius principium est: »Nuper celebrauimus diem quo ex Iudeis Dominus natus est,  hodie celebramus quo a gentibus adoratus est,« ita loquatur: »Magos sane ad ipsum proprie locum, ubi Deus uerbum infans erat, stella perduxit.« Quod [1 1Kb] ergo [a 1Kb] uerbum Deum dicit infantem, quomodo non ueraciter et proprie diceret predicari filium hominis Deum? Nam si infans ille ueraciter et proprie dicitur filius hominis, ipse autem infans est Deus uerbum, ueraciter et proprie dicitur filius hominis Deus uerbum. Rursus in alio eiusdem diei sermone , cuius est principium: »Ad partum uirginis adorandum magi ab Oriente uenerunt,« sic ait: »Iam uero quod eadem stella que magos perduxit ad locum, ubi erat cum matre uirgine Deus infans, etc.« Is ergo negare potest ueraciter et proprie dici filium hominis Deum, qui huius sapientissimi uiri doctrine repugnans, aut Deum  negat infantem, aut uere et proprie filium esse hominis negat infantem. Quia ergo illud pietas, hoc autem humanitas negare non patitur, uere et proprie esse filium hominis Deum sine dubitatione credendum est. Hoc autem constituto, non est dubium quin etiam illa uirgo uicissim uere et proprie mater Dei esse dicatur. Item cum quidam Leporius presbyter [b 1Kb] apud Gallias [2 1Kb] , deprauatus a uera et antiqua Ecclesie fide, eadem docere presumeret que postea Nestorius docuit, atque, inde pro tali errore depulsus, in Africa docendus ueniret, illic instructus, ut docet Apostolus , in spiritu mansuetudinis a spiritalibus Patribus Aurelio Carthaginiensi et predicto Augustino, atque aliis Africanis episcopis, prauissimam nouitatem sui dogmatis abdicauit. Scripsit  autem libellum satisfactionis idem Leporius ad Gallos episcopos, quem memorati uenerabiles Patres Aurelius atque Augustinus et ceteri sic probauerunt, ut ad faciendam ueritatis fidem, etiam suas ei subscriptiones adiicerent. In quo libello post multum [3 1Kb] sic dicit: »Nascitur ergo proprie de Spiritu sancto  et Maria uirgine [4 1Kb] Deus homo iehsu Christus Filius Dei, ac sic in alterutrum unum fit et uerbum et caro, ut manente in sua perfectione naturaliter utraque substantia, sine sui preiudicio et humanitati diuina communicent, et diuinitati humana participent; nec alter Deus, alter homo, sed idem ipse Deus qui et homo, et uicissim homo qui et Deus iehsu Christus Filius Dei nuncupetur et uere sit.« Cum itaque nefandus error, qui euacuans totum salutis nostre mysterium cautus sibi uidetur ac diligens, in Ecclesia Latinorum prius apparens, non sicut apud Grecos contentionibus augeretur, sed satagendo [5 1Kb] magna et sollicita Patrum pietate, mox ut deprehensus est, etiam a suo condemnaretur auctore: non aliter uisus est eisdem sanctis Patribus abolendus, nisi ut de  uirgine Maria proprie Deum esse natum scripto confiteretur ipsius auctor erroris. Ait enim, sicut memorauimus: »Nascitur ergo proprie de Spiritu sancto et Maria semper uirgine Deus.« Atque ita Deus ab eo dicitur proprie natus ex uirgine, ut etiam homo iehsu Christus uicissim Dei Filius nuncupari et uere esse dicatur. Unde et illud adiecit: »Ac sic in alterutrum unum fit et uerbum et caro.« Nec per hoc discretioni utriusque nature preiudicium intulit, qui confessus est quod manente in sua perfectione naturaliter utraque substantia, sine sui preiudicio et humanitati diuina communicent, et diuinitati humana participent: non alterum dicens Deum, alterum hominem; sed eumdem ipsum Deum, quem et hominem, et uicissim hominem, quem Deum Iesum Christum Dei Filium nuncupari et uere esse confessus  est. Si autem Deus uere est homo, nec aliunde uere homo nisi nascendo de uirgine, cur non dicatur Deus uere natus ex uirgine? Et si Deus proprie factus est homo, nec aliunde proprie factus est homo, nisi nascendo de uirgine, cur non dicatur etiam proprie natus ex uirgine? Absurdum nimis est ut Deus, qui nascendo de uirgine uere et proprie factus est homo, non uere et proprie de illa natus esse dicatur: ut uera sit res quam effecit illa natiuitas, et ipsa rei eius effectrix non sit uera natiuitas. uerum nec illud minus absurdum est, ut qui non offenditur propheta dicente: Mater Sion dicit, homo, et homo factus est in ea, et ipse fundauit eam Altissimus , et mansuete et fideliter accipit, quod ipse Altissimus, qui Sion fundauit, homo factus est in ea; et qui non  offenditur euangelista dicente: uerbum caro factum est : si audiat ea que sunt hominis Altissimo tribui qui factus est homo, et ea que sunt carnis uerbo tribui quod factum est caro, scandalum patiatur, tanquam non horum causam ante crediderit, quando Altissimum factum hominem et uerbum  carnem credidit factum. Plus est autem dicere Altissimum hominem factum, quam tribuere que sunt hominis Altissimo; et plus est dicere, uerbum caro factum est, quam tribuere que carnis sunt Deo uerbo. Cum itaque Spiritus Dei, ad commendandam nobis in hoc mysterio adunationem diuine humaneque nature, hoc quod est amplius dicere congruentius et utilius iudicauit, quia Altissimus homo factus est, et, uerbum caro factum est: cur quisquam metuat hac auctoritate fundatus, sine preiudicio utriusque nature, ea que sunt humanitatis Altissimo, et que sunt carnis uerbo tribuere, propter sacramentum ac dispensationem incarnationis sue? De quo Deo uerbo loquens idem Ioannes in Epistola sua, ei que carnis sunt deputare [1 1Kb] non dubitat, ut pote quem carne [2 1Kb] factum  in suo Euangelio predicauit. Nam sicut ibi sermonem inde exorsus est dicens: In principio erat uerbum, et uerbum erat apud Deum, et Deus erat uerbum . Et infra: uerbum caro factum est, et habitauit in nobis: ita et in Epistola sua inde similiter cepit: Quod erat ab initio, quod audiuimus, quod uidimus oculis nostris, quod inspeximus, et manus nostre contrectauerunt de uerbo uite, et uita palam facta est, et uidimus et testamur, et nuntiamus uobis uitam eternam, que erat apud Patrem, et palam facta est nobis . Annuntians itaque nobis de uerbo uite, quod erat ab initio, nec in his que memorauimus suscepte ab eo carnis nomen interserens, de ipso uerbo dicit, quod oculis suis illum inspexerit, et manibus contrectauerit, non dubitans que sunt  carnis incarnato uerbo tribuere. Quid ergo Nestoriani, quasi cautiores et diligentiores ipso Ioanne apostolo, imo ipso Deo uerbo, qui sic de se in Ioanne loquebatur apostolo, refugiunt que sunt humanitatis Deo tribuere, et beatam Mariam dicere uere et proprie matrem Dei; quam non refugiunt dicere uere et proprie hominis matrem, nisi quia non eumdem credentes esse Deum, quem hominem, duos nobis filios, licet non uerbis, rebus tamen [3 1Kb] uolunt inducere? Nos autem scientes Apostolum dixisse: Optabam enim ego ipse anathema esse a Christo pro fratribus meis, qui sunt cognati mei secundum carnem, qui sunt Isrelite, quorum adoptio est filiorum, et gloria, et testamenta, et legislatio, et altura, et promissa: quorum patres, et ex quibus Christus secundum carnem, qui  est super omnia Deus benedictus in secula ; non alterum Christum putamus, et alterum super omnia Deum; sed eumdem Christum credentes super omnia Deum, eius matrem beatam Mariam uirginem uere et proprie dicimus matrem Dei.



CAPUT u. Quod Christi due sint nature, non una composita, contra Eutychianos et Semieutychianos. De Iulio papa, et de Cyrillo Alexandrino, quorum scripta obiiciunt aduersarii.


Hec aduersus Nestorianorum perfidiam dixisse sufficiat, que nos, sicut arbitror, a calumniis Eutychianorum satis superque defendunt; qui cum refelluntur a catholicis, Nestorianorum eis crimen affigunt. Et ideo iam illud tertium predictis Eutychianis contrarium rectum esse monstremus, quod Dominum nostrum Iesum Christum confitemur in duabus naturis, id est in diuinitate atque in humanitate perfectum. Quo Nestorianorum quoque calumnias euertemus [4 1Kb] , qui nos putant ad confusionem duarum Christi naturarum  dicere quod unus ex Trinitate sit Dominus iehsu Christus, et uere et proprie mater Dei Maria. Christum igitur Filium Dei, quemadmodum dictum est, in duabus predicamus esse naturis. Nec dici patimur unam eius ex diuinitate et humanitate compositam esse naturam, ne Patri, cuius simplex natura est, consubstantialis non sit; et sicut alterius est persone, quam Pater, ita etiam alterius, id est diuerse, dicatur esse nature. uerum neque nobis erit consubstantialis, nisi eius due nature sint: ut scilicet altera sit in qua consubstantialis est Patri, altera uero in qua consubstantialis est nobis. At huic euidentissime rationi bruta Eutychianorum contentio refragatur, affirmans Dei uerbi unitatem incommutabiliter simplicem cum suscepta humanitate in unam  componi potuisse naturam. Quorum Eutychianorum due sunt partes: una, que per totum sequitur Eutychis principis sui sententiam; alia uero, que in quibusdam ab eo dissentiens, per superbiam tamen dedignatur ad Ecclesiam penitendo reuerti, ut de ipsis dictum uideatur in psalmis: Discissi sunt, nec compuncti sunt . Nam quia contentiosa uanitate presumpserunt longe diuersa, id est creatricem naturam creatamque confundere, traditi figmentis et erroribus cordis sui, quamuis ex eodem cenoso fonte manantes, iuste meritoque discissi sunt. Sed illi qui licet, ut diximus, recedentes in quibusdam ab ipsius Eutychis auctoris et capitis sui sententia, sequi tamen dedignantur Ecclesie catholice doctrinam, cuius caput est Christus in duabus  naturis, id est in diuinitate atque humanitate, perfectus, tanquam sine capite remanentes, Acephali uocantur [a 257Kb] a Grecis, quos significantius nos Semieutychianos possumus appellare. Hi ergo scissorum Eutychianorum schismatici dicunt quoniam, si et una  predicetur Filii Dei natura, potest accipi eadem una natura secundum aliquid nature Patris esse consubstantialis, et item secundum aliquid nostre: hoc est autem dicere, nec Patris eam nature consubstantialem esse, nec nostre. Namque cum aliquid habere dicitur hec una Filii Dei natura quod Patris natura non habeat, et rursus aliquid quod nostra non habeat, non aliud est quam eam negare consubstantialem et nature Patri et nostre. Ut enim nos recte dicamus Filium et Patri esse consubstantialem et nobis, propterea utique quia licet unam dicamus esse [1 1Kb] personam, non tamen diffitemur quod in quadam naturarum dualitate subsistat, ut secundum unam consubstantialis Patri dicatur, et secundum alteram nobis. Unam uero, quam ipsi dicunt Christi esse naturam,  negant omnino in dualitate aliqua contineri; ne requisiti cuius rei sit illa dualitas, quia non possunt iam dicere naturarum, personarum dicere cogantur, quod nobiscum contra Nestorium negant. Et quia, cum nature natura confertur, non potest [2 1Kb] ibi pronuntiari consubstantialitas, nisi tota toti equetur, ut definitionis nulla diuersitas intercedat, non autem potest una esse definitio nature ex diuinitate et humanitate composite, si de Filio sic credatur, et simplicis nature Patris que tantum diuina est, aut nostre que tantum humana est, non ergo erit Filius et Patri consubstantialis et nobis. [3 1Kb] Etsi de Filio sic credatur, duas confiteri debent unius Filii Dei naturas, quod innumeris testimoniis antiquorum Patrum in defensione [4 1Kb] magne synodi Chalcedonensis,  et conuictione [5 1Kb] Eutychiane uecordie, cum plurimis tum etiam uos probastis. Ex quibus et nos adhuc aliqua proferimus, etsi non multa numero, pondere tamen grauia ut pote que synodi Ephesine sint auctoritate firmata. Ibi enim prolata sunt contra Nestorium, et ex his ibi conuictus atque damnatus est. Quia igitur utraque pars Eutychianorum ipsius synodi auctoritatem sequi se dicit, sufficere confutationi eorum existimo, si aliis omissis hoc solum clareat, quod ipsa quoque duas firmauerit Christi esse naturas, cum protulit aduersus Nestorium ex secundo libro beati Ambrosii ad Gratianum imperatorem , dicens [6 1Kb] : »Sileant igitur inanes de sermonibus questiones: quia regnum Dei, sicut scriptum est, non in persuasione uerbi est, sed in ostensione uirtutis. Seruemus  distinctionem diuinitatis et carnis: unus in utraque loquitur Dei Filius, quia in eodem utraque natura est. Et si idem loquitur, non uno semper loquiturmodo.« Intende in eo nunc gloriam Dei, nunc hominis  passiones. »Quasi Deus loquitur que sunt diuina, quia uerbum est; quasi homo dicit que sunt humana, quia in mea substantia loquebatur, etc.« Audiunt hec Ambrosii uerba recitata in Ephesina synodo : cognoscunt ex his condemnatum esse Nestorium, quibus dicitur: Seruemus distinctionem diuinitatis et carnis, et quod licet unus, tamen in utroque loquitur Dei Filius, hoc est in utraque natura diuinitatis et carnis: unde secutus adiecit, quia in eodem utraque natura est. Et non erubescunt aperte mentiri quod eiusdem synodi statuta custodiant, negantes Christum in duabus esse naturis, et confingentes quod una potius natura facta sit ex duabus. uerum aduertant quid etiam ex dictis beati Gregorii Nazianzeni prolatum ibi fuerit contra ipsius dogma  Nestorii : »Si quis introducit duos filios, unum quidem ex Deo Patre, alterum autem ex matre, et non unum et eumdem, adoptione fraudabitur que promissa est recte credentibus. Nature etenim due, Deus et homo, quemadmodum et anima et corpus, non autem filii duo; neque enim hic duo homines, licet sic Paulus  quod interius est hominis et [7 18Kb] exterius appellauerit. Et ut breuiter dicatur, aliud quidem et aliud ex quibus saluator est; et licet non id sit inuisibile quod uisibile, et tempore carens quod sub tempore; non tamen alius et alius: absit. Ambo etenim unum temperamentum, Deo quidem incarnato, homine autem deificato, uel quomodo quis nominare potuerit. Dico autem aliud et aliud. Aliter autem in Trinitate  est. Ibi etenim alius et alius est ut non subsistentias confundamus; non aliud et aliud, unum etenim tria et idem diuinitate.« Cum igitur et hic audiant, quia nature due sunt Deus et homo, nec ut isti uolunt una dicatur ex utraque composita; cumque simul aduertant, quia sicut in Trinitate alius est Pater, et alius est Filius, et alius Spiritus sanctus, et hec tria nomina non unius persone, quamuis unius nature sint, ita etiam in Christo non una sit natura, quamuis una persona sit: quomodo Eutychiani, si Gregorio credunt uel potius Ephesine synodo, non uident quod eiusdem profanationis sit, si una dicatur Christi esse natura, cuius profanationis est si una dicatur Patris et Filii et Spiritus sancti esse persona? Utrumque simile esse predicta synodus,  teste Gregorio, demonstrauit. Quid autem illos contra hec euidentissima Patrum testimonia iuuare poterit, quod in assertionem uanissimi sui erroris dicunt, Iulium Romanum episcopum [a 205Kb] nescio ubi  rescripsisse [1 1Kb] quod una sit Christi natura? cum in eadem sancta synodo Ephesina, hoc solum ipsius beati Iulii contra Nestorium recitatum fuerit ex epistola ad Prosdocium [* 1Kb] , in qua ait : »Predicatur uero ad supplementum fidei et incarnatus ex Maria uirgine Filius [2 1Kb] , et habitans in hominibus, non in homine operatus, hoc enim in prophetis fuerat et apostolis: perfectus Deus in carne, et homo perfectus in spiritu; non duo filii, unus quidem proprius Filius assumens hominem, alter uero mortalis susceptus a Deo; sed unus unigenitus in celo, unigenitus Deus in terra.« Non aliud, preter hanc ad Prosdocium epistolam, ex dictis beati Iulii in illa synodo prolatum est, si qua forsitan alia scripsit, neque ex hac epistola aliquid amplius. Cur igitur non illud  potius, quod de una Christi natura isti circumferunt tanquam ab ipso beato Iulio scriptum, uel queque similia, que scripsisse autumant alios uenerabiles Patres, in synodo recitata sunt contra Nestorium? Nam ipsa magis eius dogmati contraria uiderentur. Quid enim iam controuersie remansisset, quod una esset illius Dei hominis subsistentia, siue persona, si probarentur Patres quod etiam unam predicauerint eius esse naturam? Igitur ut omnis auferatur questio, si non postea epistola illa confecta est, aut beati Iulii eam non esse, sicut magis credendum est, synodus indicauit; aut etiam et si eius esse credidit, quod ego non dico, ut aliam magis quam ipsam eiusdem sancti Iulii contra Nestorium proferret, non ex eo quod incaute dictum est contrarium errorem iudicauit  esse uincendum. Hoc autem et aduersus cetera, que ex nomine aliorum antiquorum Ephesine synodi Patrum, uel falsa, uel male intellecta uentilant, nos respondere cognoscant: quoniam si uera fuerant, aut sicut ipsi uolunt intelligenda, eis protinus Ephesina synodus Nestorium refutaret. Nihil igitur habent quod de magno Chalcedonensi concilio Eutychiani uel Semieutychiani querantur, quoniam Christum in duabus esse naturis, secundum prioris Ephesine synodi, quam nobiscum suscipiunt, statuta firmauit. Sed nec ex dictis beati Cyrilli, que alia, sicut credendum est, intentione prolata simul [3 1Kb] male intelligunt, contra horum euidentiam merito possunt obiicere: quoniam uel si ab his testimoniis Patrum que in Ephesina synodo firmata sunt dissonare creduntur, non possunt preferri siue conferri decretis synodalibus,  que suscepit uniuersalis Ecclesia. Huc accedit,  quia ipsius Ephesine synodi primus fuit idem beatus Cyrillus, qui non temere credendus est sibi exstitisse contrarius. Quod si etiam fuisset, non in eo sequendus erat, quod priuatim singulis, ut ei uisum est, dixisse, sed potius quod cum tractatu ac deliberatione synodi docuisse [4 1Kb] communiter probaretur. Nam et cum sanctus Ioannes Antiochenus et ceteri orientales atque aliarum prouinciarum episcopi, predictum beatum Cyrillum putarent, sicut nunc Eutychiani putant, unius Christum predicare nature, et ob hoc eum licet probabili zelo fidei, tamen improbe iudicarent hereticum: omnipotens Deus, cuius sapiens et mirabilis bonitas humane ignorantie malum potest in usum doctrine conuertere, talem dedit exitum cause, ut illa orientalium aliarumque prouinciarum antistitum  falsa de beato Cyrillo suspicio nichil nobis relinqueret suspicandum. Cum enim postea redintegrande pacis Ecclesiarum cura succederet, quoniam de hac suspicione non leue fuerat schisma commotum, memorati Orientales per uenerabilem Paulum Emesenum episcopum ab eodem beato Cyrillo expetiuerunt, ut si uellet omne scandalum omnemque offensionem de medio submoueri, unum Deum atque hominem Christum in duabus naturis euidentissime fateretur. Quod et ille gratanter amplexus atque confessus est, quippe qui sibi conscius erat non se aliter et antea credidisse. Atque ita Deus omnipotens, non solum Orientalium et aliorum Patrum, atque ipsius beati Cyrilli rectam fidem manifestam omnibus fecit, quia nec illi quidquam expetiuerunt indignum,  nec ille quod expetitum est denegauit, uerum etiam contra futuros Eutychianos multo promptiorem multoque euidentiorem reddidit doctrine catholice ueritatem. Tantum uero contra hunc errorem quo Christus dicitur unius esse nature, eorumdem Patrum orientalium sollicitudo ac diligentia uigilauit, ut in epistola quam ei miserunt, ipsius recte confessionis quam ab illo exspectabant [5 1Kb] uerba conscriberent, et prefato Paulo commendarent episcopo, ut ea beatus Cyrillus in suam transferens epistolam eis rescriberet, ne quid remaneret ambiguum, unde quandoque rursus questio nasceretur. Quod etiam ille, sicut iam diximus, optato suscipiens, seque non aliter et antea credidisse testatus, sic eidem sancto Ioanni Antiocheno rescripsit: »Quoniam uero superflua et importuna Ecclesiarum  diuisio facta est, nunc maxime satisfactum est nobis, domino meo reuerentissimo [6 1Kb] Paulo chartam  proferente habentem irreprehensibilem fidei confessionem, et hanc affirmante a uestra sanctitate compositam, et ab his qui illic sunt religiosissimis episcopis. Habet autem ita conscriptio, que et in his uerbis inserta est huic epistole.« Et post aliqua: »Confitemur igitur Dominum nostrum Iesum Christum Filium Dei unigenitum, Deum perfectum et hominem perfectum ex anima rationali et corpore, ante secula quidem de Patre natum secundum deitatem; in ultimis uero diebus eumdem propter nos et propter nostram salutem, de Maria uirgine secundum humanitatem; consubstantialem Patri eumdem secundum deitatem, et consubstantialem nobis secundum humanitatem. Duarum enim naturarum adunatio [1 1Kb] facta est: propter quod unum Christum, unum Filium, unum Deum  confitemur. Secundum hanc inconfuse unitatis sententiam, confitemur sanctam uirginem Dei genitricem Mariam, propter quod Deus uerbum incarnatus et homo factus, ex ipsa conceptione adunauit sibi quod ex ea sumptum est templum. Euangelicas uero et apostolicas de Domino uoces scimus uiros diuini uerbi predicatores alias quidem coniungentes tanquam de una persona, alias uero diuidentes tanquam de duabus naturis; et alias quidem conuenientes Deo secundum deitatem Christi, alias uero humiles secundum humanitatem eius tradentes. His uestris sacris uocibus intendentes, et sic etiam nosmetipsos sapere reperientes , glorificauimus omnium Saluatorem Dominum, inuicem nobis ac uobis congaudentes: quoniam Scripturis diuinitus inspiratis, et traditioni sanctorum  Patrum nostrorum conuenientem habent fidem que apud nos et que apud uos sunt Ecclesie.« Proinde cum Cyrillus in hac confessione, per quam a se remouit indigne suspicionis inuidiam, et cum orientalibus aliarumque prouinciarum Ecclesiis adunatus est, sic duarum naturarum unitionem [2 1Kb] factam dicat in Christo, quia utique unius persone et substantie sunt eedem due nature, ut euangelicas et apostolicas de Domino uoces alias quidem coniungendas fateatur tanquam de una persona, alias uero diuidendas tanquam de duabus naturis: quomodo Eutychiani uel Acephali ex eiusdem beati Cyrilli dictis, non duas Christi naturas, sed unam ex duabus compositam nituntur astruere? Nam si euangelice et apostolice de Domino uoces, non de una composita,  sed tanquam de duabus naturis loquuntur, sine dubio Christum in duabus naturis esse testantur. Proinde quenam dicta beati Cyrilli sine ulla expositione ac diiudicatione sequenda sunt, uel si eius, ut diximus, alia ueluti ab his dissonantia uideantur? eane pro quibus uel pro quorum similibus sinistram suspicionem incurrit; an illa ex quibus ab ipsa suspicione purgatus est? Illa profecto sine interpretatione qualibet, sicut perspicue claret, indubitanter accipienda sunt, que omnem suspicionem dubitantibus abstulerunt. Et ideo quecunque et quantacunque ab eis  falsa uel male interpretata, contra definitionem synodi Chalcedonensis, etiam ex beati Cyrilli nomine proferantur, his quibus est in Ephesina synodo, ipso primum decernente, Nestorius improbatus, et quibus postea apud consacerdotes suos ipse purgatus est, preferri uel conferri non poterunt. Hoc quoque considerationi lectoris accedat, quod iam Nestoriana herese uniuersam Ecclesiam scandalizante, et Eutychiana necdum exorta, Cyrillus ista protulerit; et non mirabitur si minus contra Eutychianorum quam contra Nestorianorum uigilauit errorem. uerum nec illud arbitror omittendum, in quo et amplius predictorum orientalium Patrum pro catholice fidei conseruanda integritate libertas, et ipsius beati Cyrilli in hoc ipsum manifestata confessio est. Nam cum minus  utilitati Ecclesie sufficere uideretur, ut solis epistolis que ad paucorum possent peruenire notitiam, in hac fide confessionem mutuo sibi communicarent iidem Domini sacerdotes; memoratus uenerabilis Paulus Emesenus episcopus illic in Alexandrina ecclesia, ipso presente beato Cyrillo, de incarnatione Domini disputauit: in quo sermone  inter alia dicit: »Quid est, uerbum caro factum est, et habitauit in nobis , hoc est, in nostra natura? uide Ioannem duas naturas predicantem et unum Filium; aliud tabernaculum, et aliud quod in tabernaculo; aliud templum, et aliud quod inhabitat Deus. Attende quod dicitur. Non dixit alius et alius, tanquam de duabus personis aut duobus Christis, aut de duobus filiis; sed aliud et aliud, tanquam de duabus naturis. Quando ergo dixit,  habitauit in nobis, et predicauit duas naturas; tunc intulit, et uidimus gloriam eius, gloriam quasi Unigeniti. Non dixit duorum filiorum, sed quasi Unigeniti.« Post hunc uero memorati uenerabilis episcopi Pauli sermonem, sanctus Cyrillus alloquitur populum, dicens: »Beatus propheta Isaias predicans suauiloquia futurorum in Christo magistrorum, dicit: Haurite aquas cum letitia de fontibus Saluatoris . Ecce igitur hausimus aquam de sancto fonte; dico autem de magistro predicante, qui sancti Spiritus epulis illustratus, disseruit nobis magnum et sacrum Saluatoris mysterium, per quod saluati sumus credentes in eum, etc.« Cum igitur in duabus naturis Christum non sola synodus Ephesina predicandum [3 1Kb] esse perhibeat, uerum etiam beatus Cyrillus  in sua per quam Orientalibus communicauit epistola omnes Aegyptios sacerdotes eamdem fateatur habere doctrinam, dicens, Scripturis diuinitus inspiratis et traditioni sanctorum nostrorum, conuenientem habent fidem que apud nos sunt et que apud uos sunt Ecclesie: insuper etiam Paulum Emesenum episcopum coram se et in sua ecclesia disputantem de duabus Christi naturis, atque id ipsum repetitione creberrima commendet [4 1Kb] et magnis extollat preconiis, populo etiam qui sermocinanti aderat acclamante, sicut legitur, atque dicente, »Bene dixisti [5 1Kb] , episcopo  orthodoxe, orbis eruditor: qui sic credit, diligitur;« nec in his omnibus aliquid audiamus de una que composita dicitur, Christi natura: quomodo nunc Eutychiani, quorum pars magna est Alexandrie, non secundum hanc orthodoxam et antiquam orbis eruditionem credunt, Nestoriane eam heresi deputantes, quam sui dilexere maiores? Desinant igitur ab hac horrenda stultitia, qua dicentes Christum unius composite esse nature, Deum se blasphemare non intelligunt, cuius naturam credunt posse [1 1Kb] componi. Nec beatum Cyrillum dicant sibi contraria docuisse, quoniam per hoc errori quidem suo nichil defensionis afferunt, illi tamen maximum preuaricationis crimen impingunt.



CAPUT uI. Quod Eutychiani unum Christi compositam naturam astruentes Nestorianos adiuuent; et quod perperam utantur exemplo humane nature ex anima et corpore composite.


Sed et iam probare debemus quomodo iidem Eutychiani uel Semieutychiani, qui contra Chalcedonense, imo uero etiam contra Ephesinum concilium, duas Filii Dei negant esse naturas, econtrario Nestorianos per hoc adiuuent, quorum falsitati se putant ueritatis negatione resistere. Asserentes enim quod una sit Filii Dei natura, ipsi potius alterius substantie hominem Christum Iesum extra Dei Filium dicere conuincuntur: quod nobis falso imputant, qui duas unius dicimus filii esse naturas. Nam si queratur ab eis utrum Filium Dei, quem unius dicunt esse nature,  consubstantialem Patri fateantur, negare non poterunt. Deinde si hoc ab eis queratur, utrum simplicis nature sit Pater, hoc quoque similiter fatebuntur. Igitur Filium Dei, quem unius dicunt esse nature Patrique consubstantialem, etiam simplicis, id est diuine tantum dicere compellentur; ac per hoc alterius erit substantie [2 1Kb] homo Christus iehsu, cui separatim deputetur humana natura. Atque ita cum duas unius Filii negant esse naturas, alteram subsistentiam Filii Dei, et alteram assumpti hominis arguentur inducere. Cuius probabilis rationis sancta Ephesina synodus non ignara cum Nestorium condemnaret, quod Dei Filium non solum in duabus naturis, quod sanctum est, sed etiam in duabus subsistentiis, quod profanum est, predicabat: non quod duas fateretur  Filii Dei naturas, sed quod duas subsistentias mentiretur, eum redarguit: nec testimoniis antiquorum Patrum quibus eum de praui dogmatis nouitate conuincit, unam Filii Dei naturam esse monstrauit, sed unam potius esse personam. Et utique ad comprimendum et penitus exstinguendum errorem Nestorii, qui duos nobis filios inducere conabatur, nichil utilius, sicut iam diximus, nichilque ualidius esset, si ueritas sineret, quam ut unam esse Filii Dei naturam,  uel testimoniis Patrum probarent, uel sua definitione decernerent. At cum Nestorium non solum duas in illo mysterio naturas, uerum etiam duas subsistentias predicantem, non propter utrumque, sed propter hoc solum synodus Ephesina redarguit, quod unum Filium in duas subsistentias diuideret, uel si illa contra eum Patrum testimonia non proferret, quibus Christus in duabus esse naturis ostenditur, affirmasse merito iudicaretur duas unius Filii Dei esse naturas, quod in Nestorio, propter aliud improbato, non pariter improbauit. Unde uel hac auctoritate ostensa cerciti Eutychiani, iam desinant contra sanam et necessariam confessionem Ecclesie disputare: que non tantum secundum Chalcedonensis, sed etiam secundum Ephesine synodi instituta, Christum in duabus  predicat esse naturis. Non enim, uel si eis constare possit, humanorum argumentorum ratiocinationi credere se debuerunt, ut unam Christi contenderent esse naturam; sed Patrum potius auctoritati se subiicere, in quibus spiritus Dei locutus est. uerum hoc prudentia eorum non patietur, de qua dicit Apostolus: Quoniam prudentia carnis mors est, prudentia autem spiritus, uita et pax; quoniam prudentia carnis inimica est in Deum: legi enim Dei non subiicitur, nec enim potest , ut in persone quidem ue subsistentie unitate, auctoritatem nobiscum diuinam sequantur, quoniam tanti miraculi secretum humana ratio indagare non ualet. In hoc autem, quod putantes unam ex duabus factam esse naturam, a fundatissima Patrum auctoritate discedunt, uideamus  si, quemadmodum fidunt, uel secundum sapientiam mundi constare illis sua ratio potest. Dicunt igitur, sicut ex duabus naturis, id est ex anima et carne, una composita est humana natura, sic ex deitate et humanitate una composita est Christi natura: et ideo ex duabus quidem, sed non in duabus naturis Christum confitemur. Equidem nulla causa est cur etiam unusquisque homo in duabus negetur esse naturis, in carne scilicet atque anima. Que tamen quia et una ex duabus composita, recte hominis naturam dici certissimum est: potuit enim hominis anima in unam naturam cum sua carne componi. De Christi uero diuinitate inconuertibiliter simplici, non sine ingenti blasphemia dicitur, quod in unam naturam cum suscepta humanitate componi potuerit.  Deinde considerent, quod siue anima, siue caro, adunationis sue causa exstiterunt, et non hunc habent nature finem, singulariter ac separatim consistere; sed ad sui coniunctionem tendunt, et inuicem sibi debent quodammodo ut existant. Nam, sicut caro anime facta est, ita et anima carni [3 1Kb] ; et ipse naturalis earum intentioni est finis, pariter esse. Non enim credendum est Origenis deliramentis [a 276Kb] , qui suspicatur humanarum animarum substantias longe  ante quam in corporibus essent, non solum fuisse, uerum etiam peccasse, et prius quidem mentes, postea uero animas factas, cum pro peccatorum suorum meritis in corpora truderentur: cum dicat Apostolus: Rebecca ex uno concubitu habens Isaac patrem nostrum , etc. Cum enim nondum nati fuissent, aut aliquid egissent bonum ac malum secundum electionem, ut propositum Dei maneret, non ex operibus, sed ex uocante dictum est ei, quia maior seruiet minori. Paulo itaque melius et fidelius credimus docenti, quia cum Iacob et Esau necdum nati fuissent, nichil egerunt bonum aut malum, nec ex operibus, sed ex uocantis gratia sunt discreti, quam Origeni somnianti quod, ut nascerentur, supplicium fuerat nescio cuius mali. Nam et cum morte a suis corporibus anime separantur, ad sui tamen coniunctionem  similiter tendunt, et propterea unam naturam humanam efficiunt. Quod de uerbi Dei natura nefas est credere, quoniam aliquando non sola substiterit, sed humane nature adunatio causa ei [1 1Kb] fuerit existendi, ut ipsa sibi adunata quiesceret naturalis eius intentio. uerum neque de humana natura dici potest, quod non possit sine Dei uerbi in unam naturam compositione subsistere: quam uidemus specie sua contentam, non in aliquid tendere, cui sic naturaliter adherescat, ut unam cum illo naturam efficiat. Nihil igitur Eutychiani humane nature adiuuantur exemplo, ut unam asserant Christi esse naturam, uel si, remota Patrum auctoritate, concedatur eis secundum argumentationes humanas de incarnationis  diuine mysterio disputare, quod mensuram humane rationis excedit. Ad persone uero unitatem, precedente auctoritate diuina, conuenientius hoc refertur exemplum, ad quam et a sanctis Patribus relatum esse cognoscimus. Propter quod etiam beatus uir Augustinus, in catholice doctrine sinceritate ac  prudentia diffamatus, in libro de fide, et spe, et caritate, qui pene ab omnibus quibus notus est, Enchiridion appellatur, ita de Christo locutus est : »Nempe ex quo esse homo cepit, non aliud cepit esse homo quam Dei Filius, et hoc unicus, propter Deum uerbum, quod illo suscepto caro factum est, utique Deus: ut quemadmodum est una persona quilibet homo, anima scilicet rationalis et caro, ita sit una persona Christus, uerbum et homo.« Nec ait, ita sit Christi una natura uerbum et homo. Sed iam breuiter que acta sunt colligamus. Apparuit imprimis, quod secundum magne synodi Chalcedonensis sententiam confessus es, imperator, et unum esse de Trinitate crucifixum pro nobis Dominum Christum, et uere et proprie matrem Dei Mariam, et eumdem Dominum nostrum Iesum Christum in duabus  esse naturis. Apparuit etiam, in declaratione ac defensione ipsius fidei nostre, memoratam synodum hec ipsa, pro diuinarum Scripturarum auctoritate et Patrum testimoniis, definisse siue firmasse. Ubi simul et illi licet qui communicantes Ecclesie, et auctoritatem uenerantes ipsius sancte synodi, tanquam dogmati Eutychiano contrarii, tamen per contentionem uerbi superfluam, negant debere dici unum ex Trinitate crucifixum, et uere proprie matrem Dei Mariam, inuenti sunt aduersus eamdem synodum facere, et Eutychianos econtrario suis contentionibus adiuuare. Apparuit etiam, ipsos Eutychianos, qui tanquam contra dogma Nestorii, duas unius Filii Dei negant esse naturas, Nestorianis per hoc indubitatam  dare uictoriam, et synodum Ephesinam reprehendere, quam acceptare se fingunt. Sic meretur cecari, ut sibi primum contradicat, obuia ueritati contentio, que nec rationis est capax, nec contenta esse Patrum auctoritate dignatur.



LIBER SECUNDUS.



CAPUT PRIMUM. Quod damnationem trium Capitulorum aduersarii concilii Chalcedonensis conscripserint, et imperatoris titulo prenotarint.


Quoniam integritatem fidei, que mihi, religiose princeps, cum tua pietate communis est, et declaratam sufficienter arbitror et defensam; nichilque relictum est calumniis hereticorum, in quo uel nos male sentire de mysterio diuine incarnationis infament, uel magnam synodum Chalcedonensem, cuius decretis eamdem nostram fidem consonare monstrauimus: securi iam pergimus occultas eorum fraudes et exsecranda mendacia uentilare, quibus per suos satellites  atque fautores predictam synodum, sub obtentu defensionis, expugnare moliti sunt. Confido enim quod non solum tue serenitati, sed omni hec legenti qui talis non est qualem notat sermo propheticus dicens: Noluit intelligere ut bene ageret , luce clarius apparebit quod in euacuationem predicte synodi facta sunt que in eius purgationem scripta esse iactantur. Unum solum petimus de tua clementia, cuius cognomine decoraris, ut quia in Ecclesie preiudicium multa per subreptionem hereticorum et acta et scripta sunt que zelus Dei nos impellit arguere, nostra te responsio nichil offendat. Egerunt enim callide per suos complices, sicut solent, aduersarii ueritatis, ut ea ipsa  que scribi fecerunt, etiam titulo nominis tui [a 1Kb] prenotarentur: existimantes quod proposito terrore tue persone, condemnationem uel etiam conuictionem sue temeritatis et falsitatis effugerent. uerum nos illa scripta nolumus tua dici, que scimus cognite nobis tue fidei contraria. Nam si legibus uestris bene atque utiliter censuistis, ut quecunque uestra rescripta, contra ipsas quas promulgastis leges, in quibus uobis deseruitur, et quas uobis infringere licet, per subreptionem fuerint elicita, uacuentur, nec dicantur a uobis data, que generalibus constitutionibus uestris inueniuntur aduersa: quomodo illa que aduersantur constitutionibus patrum tuorum, quibus te sicut religiosum necesse est deseruire, et quas nec tibi nec omnibus tecum in commune hominibus licet infringere,  non iure meritoque tua non esse dicimus? Obedientes itaque Petro apostolo dicenti: Deum timete, regem autem honorificate ; et pro Dei timore, que contraria sunt Ecclesie Christi refellimus; et pro regis honorificentia, que refellenda sunt, tua non dicimus. Sint igitur illorum qui frustra putauerunt quod falso tui nominis titulo munirentur que ratione stare non possunt; et illis potius imputentur quorum et fraudulentis excogitationibus adinuenta, et diuturnis elucubrationibus contra sanctam Chalcedonensem synodum nouimus esse composita. Nam quid opus erat, obsecro, quietem Ecclesie superuacuarum questionum, ut non dicam noxiarum, concursionibus agitare? Quid opus erat eiusdem synodi retractare decreta, non solum contra religionis reuerentiam, sed etiam contra ipsius humanitatis  pudorem, que consensu totius Ecclesie per centum ferme annos, te custode [1 1Kb] , hactenus inuiolata manserunt? uel quid opus erat Theodori Mopsuesteni episcopi, olim in Ecclesie pace defuncti, calumniose dicta discutere, et sic ubi lapsus putatur, uel etiam uerbo humanitatis lapsus est, tanta aduersus eum furere contumelia, quanta, si adhuc in corpore degeret, eum affici non deceret, nisi reprehensus prius atque conuictus, post unam et secundam correptionem pertinaciter ueritati resisteret? Sed quia laudatur idem Theodorus in epistola uenerabilis Ibe, quam memorata synodus pronuntiauit orthodoxam, per hoc auctoritatem ipsius synodi soluendam heretici crediderunt, si nunc eum, post centum et amplius defunctionis eius annos, uelut auctorem magistrumque  Nestorii condemnare facerent, et consequenter etiam ipsam epistolam, quasi heretici laudatricem. Quid autem agent, quod non solum in ipsa laudatur epistola Theodorus Mopsuestenus episcopus, uerum  etiam dum uiueret, a sanctis Patribus qui cum eo uerbi predicatione conuersati sunt, et approbatus et magna laude predicatus ostenditur, sicut a Ioanne Constantinopolitano et Gregorio Nazianzeno, et post mortem a Ioanne et Domno Antiochensi, ac tota synodo Orientis apud Antiochiam congregata? Nunquid ergo et istos omnes uenerabiles Ecclesie Christi doctores, uel dicta eorum anathematizari facient? Aliter enim uideri non potest [2 1Kb] epistola Ibe pro laude Theodori iuste sub anathemate condemnata, nisi et isti omnes beatissimi Patres, aut eorum saltem scripta, similiter abdicentur, in quibus eumdem Theodorum multo amplius quam in ea docebimus esse laudatum. Sed nec illa que dicuntur a Theodoreto Cyrri episcopo contra beatum Cyrillum nescio quando  scripta, ob aliud modo damnata sunt, nisi ut per hoc quoque synodus Chalcedonensis quasi notabilis uideretur, quod idem Theodoretus deliberationi ac definitioni eius interfuit, atque epistolam pape Leonis, Eutychis dementiam confutantem, ibi defendit, et quibusdam minus intelligentibus rectam esse monstrauit. Nam ut inferius ostendetur, et alii quorum memorie communicamus, scripserunt aduersus beatum Cyrillum eumdem; uerumtamen in hoc anathemate denominati non sunt, quoniam in Chalcedonensi concilio non fuerunt. De quibus omnibus dicturus, hoc ordine totam causam tractare disposui. Prius euidentium documentorum prolatione demonstrare, quod in euacuationem memorati magni concilii, et decretorum pape Leonis, hereticorum fautores hec egerint. Deinde quoniam frustra confingitur, supradictam  epistolam uenerabilis Ibe ab eodem Chalcedonensi concilio non fuisse susceptam; sed cum ostendi non possit, tali mendacio nos in eius condemnationem adducere uoluerunt. Postremo autem probabo non posse iuste culpari sanctam synodum quod eam pronuntiauit orthodoxam. Ubi simul inopinum quoddam, et quod difficile credes, Auguste, monstrabitur. Nam cum Eutychiani memoratam synodum criminentur, quod uelut in approbatione ipsius epistole beatum Cyrillum hereticum fuisse firmauerit, et Nestorii excusationem, Ephesini uero concilii reprehensionem receperit: ego contra doceam, quia si predictam epistolam quasi hereticam improbaret, hinc potius beatum Cyrillum credidisse hereticum, et Nestorium excusasse atque Ephesinum  reprehendisse concilium uideretur.



CAPUT II. Quod epistola Ibe, quamuis eam concilium orthodoxam non pronuntiasset, damnari absque concilii reprehensione non possit.

 Sed iam primam diuisionis huius partem tractare debemus. Dicimus igitur, quia uel si, ut quidam mentiti sunt, epistolam uenerabilis Ibe minime Chalcedonensis synodus approbaret, nec omnino ad eius deferretur examen, sic quoque in ipsius euacuationem pro Theodori laude damnaretur. Quod ex eius allocutione, quam, sicut priore libro docuimus, ad Martianum scripsit Augustum, cuius auctoritatem uestra quoque pietas sua lege firmauit, euidenter ostenditur. Sed priusquam allocutionis ipsius super hac quoque causa testimonium proferamus siue expendamus, predictam legem uestram que auctoritati eius, ut diximus, attestatur, commemorare necessarium credo. Titulus autem sub quo continetur, iste  est : De summa Trinitate et fide catholica, et ut nemo de ea publice contendere audeat. Principium uero: »Imperator Iustinianus Augustus Epiphanio sanctissimo ac beatissimo archiepiscopo regie urbis huius et uniuersali patriarche. Scire uolentes tuam sanctitatem omnia que ad ecclesiasticum statum respiciunt.« Et post alia: »Eadem uero sancta Chalcedonensis synodus, et magni Procli ad Armenios scriptam epistolam, de eo quod oportet dicere Dominum Iesum Christum Filium Dei, et Deum nostrum, unum sancte Trinitatis, per suam relationem suscepit et confirmauit. Si enim predictas sanctas quatuor synodos egrediamur, aut ab his disposita, damus facultatem hereticis qui depositi ab eis sunt, et eorum dogmatibus, suam pestilentiam  iterum in sanctas Dei Ecclesias ostentare.« Hec in confirmationem predicte allocutionis [1 1Kb] ex lege uestra protulisse sufficiat. Cuius titulus, quo interdictum est ut de fide catholica nemo publice contendere audeat, utrum obseruetur, cum de synodi uniuersalis sententia post centum fere annos in Ecclesia modo contenditur, tue pietatis est iudicare; aut si nulla transgressione quatuor sancte synodi et ab his disposita conuelluntur, cum epistola uenerabilis Ibe Edesseni episcopi, quam magna synodus Chalcedonensis orthodoxam pronuntiauit, uelut impia et Nestoriana damnatur. Quid ergo prodest preuidisse quod per hec facultas daretur hereticis qui depositi ab eis sunt, et eorum dogmatibus, suam pestilentiam iterum in sanctas Dei Ecclesias ostentare, et minime prouidisse ne  fieret? Sed ex illa iam allocutione quod intendimus probare debemus. Alloquens itaque Martianum Augustum predicta synodus , et tam  decretorum simul [2 1Kb] rationem quam epistole beati Leonis, Patrum auctoritate confirmans, ita respondit aduersus Eutychianos qui eam culpabant quod duas diffinierit Christi esse naturas: »Ambiguitate questionis exorta, Patrum interpretationibus nostram confessionem coaptasse cognoscimur: satisfacientes quod in nullo discordem intelligentie eorum detulerimus animum, sed his utimur testibus ad nostre fidei firmitatem.« Et ut ostenderet quod non tam ipsam quam doctores antiques Ecclesie quorum sententiam in hoc secuta est, predicti culparent heretici, commemoratis in eadem allocutione quorumdam Patrum epistolis, etiam magni Procli uolumen ad Armenios cuius in uestra lege meministis, et epistolam sapientissimi Ioannis Antiocheni sic memorat dicens:  »Necnon et magnum Proclum huic uituperationi subiiciet, qui eisdem Orientalibus uolumen ad Armenios pro fidei congruentia destinauit. His autem consociabitur ad culpam et sanctissimus Ioannes Antiochenus episcopus, qui hereticorum maledicta reiiciens, et apostolice doctrine dogma declarans, totius Orientis confessionem uelut ex uno ore, sanctissimo Proclo et ei qui per idem tempus mundi regebat gubernacula destinauit. Non igitur admirandi Romane urbis presulis epistolam, uelut innouationis offendiculum, criminentur, etc.« In hac uero sapientissimi Ioannis Antiocheni et totius Orientis confessione, sanctissimo Proclo et imperatori Theodosio destinata, cuius exemplo synodus Chalcedonensis admirandi Romane urbis presulis, id est beati Leonis defendit epistolam, ut pote per quam memoratum  Ioannem Antiochenum et hereticorum maledicta reiecisse, et doctrinam apostolicam declarasse testatur, per quam et illud confirmatum esse primo libro docuimus, quod unus ex Trinitate sit Dominus iehsu Christus, multo maiori laude quam in epistola uenerabilis Ibe, Theodorus predicatur. Nam Proclo quidem rescribens super confirmatione tomi eius ad Armenios missi, idem Ioannes cum synodo Orientis [a 280Kb] dicit hec: »Non solum nos uiuentes tales calumnias ab his qui conturbare uolunt Ecclesias continue sustinemus: sed et qui bene de uita profectus est beatus Theodorus, et quinque et quadraginta annis clare in doctrina prefulsit, et omnem heresim expugnauit, nullam alicubi detractionem ab orthodoxis in uita suscipiens; post longi temporis hinc discessum, et  post multa certamina, et post decem millia libros aduersus hereses conscriptos, et posteaquam in conspectu sacerdotum, et imperatorum, et populorum  probatus est, periclitatur que hereticorum sunt sustinere, et illis proximus predicari.« Theodosio uero imperatori, qui per idem tempus mundi regebat gubernacula, sic dicit: »Theodorus enim, quem quando dicimus, uirum dicimus in episcopatu clarum finem habentem, et quinquaginta pene annis fortiter repugnantem cunctis heresibus, et in expositionibus quas in omnibus ecclesiis orientalibus faciebat, et quibus in regia ciuitate ualde esse comprobatus apparet, a nullo quoquam neque maiorum, neque similium, iudicatus est hereticus: econtrario autem ab omnibus sacerdotibus, propter eam que illi aderat doctrine gratiam, in admiratione semper est habitus, et superiorem honorem gloria [1 1Kb] possedit: et non a sacerdotibus tantummodo, sed a sacratissimo uestro  auo, dicimus ter beato, et a Deo imperii sceptra sumente et uobis transmittente Theodosio. Qui in desiderio uisionis uiri factus, in ecclesia eius doctrine fuit auditor magnus ille imperator; nec arbitratus est alterum se talem comperisse doctorem, superadmiratus quidem eius doctrinam, et colloquio delectatus atque obstupefactus tunc, quem nunc spernunt aliqui, tanquam sortem sumentes probandi et reprobandi obeuntium doctorum quos uolunt. Iam uero et a uestro imperio, pro sui reuerentia, et spiritali sapientia, ei sepius attestatum est, et uestris litteris honoratus est.« Itemque de illo inferius: »Iste ille est Flauiani magni Antiochensium sancte Dei Ecclesie pontificis amantissimus discipulus, et beati Ioannis Constantinopolitani episcopi condiscipulus,  cuius memoriam rediuiuam fecistis, maximam hinc gloriam pietatis uestre imperio facientes.« Dicunt et alia, que tunc conuenientius memorabuntur, cum et aliorum sanctorum Patrum testimonia, quibus eidem Theodoro similiter attestati sunt, proferemus. Et cum Ioannes Antiochenus et ceteri orientales episcopi, Mopsuestenum Theodorum preconiis [2 1Kb] in eisdem epistolis, quarum formam se attendisse in suis definitionibus Chalcedonensis synodus fatetur, tanquam apostolicam declarantem doctrinam, ut epistolam beati Leonis acciperet: quomodo non in eius euacuationem, pro laude Theodori, damnaretur epistola Ibe, uel si, ut dictum est, non eam pronuntiaret orthodoxam, neque ad eius deferretur examen? Nam si quia Theodorus, ut aiunt,  Nestorii quidem magister fuit, maiore autem quam ille impietate blasphemauit, et si quia omnia Theodori dicta aduersus Christum diaboli transgrediuntur insaniam, ideo non solus ipse iuste damnatur, sed etiam que illum laudauit epistola: synodus quoque Chalcedonensis iuste damnabitur, que non tantum maximos laudatores ipsius Theodori, predictum Antiochenum et ceteros Orientis episcopos, suscepit ut Patres, uerum etiam ipsas quibus eum laudauerunt epistolas secutam se fuisse in suis definitionibus confitetur. Peruides igitur, clementissime imperator,  quoniam uel si nos quoque contra testimonium conscientie denegemus epistolam uenerabilis Ibe orthodoxam fuisse iudicatam in synodo, et huic mendacio etiam illud addamus, quod nec ad eius fuerit delata iudicium, predicta synodus a nobis non possit defendi [3 1Kb] , si eamdem epistolam pro Theodori laude damnemus. Et illi quidem qui uidentur in Ecclesia falsi fratres, qui utinam foris essent, modo negantibus non resistunt, quinimo et laudantur [4 1Kb] . Quod ut nos seducerent fallaciter immiserunt: ut postea nobis ab ipsis, uel ab his qui foris sunt dicatur hereticis: Qui Theodorum iuste damnastis, quod eius omnia dicta diaboli transgrediantur insaniam, et ideo consequenter etiam Ibe reiecistis epistolam, atque a synodo negastis esse susceptam, crimini utique deputantes,  si eam orthodoxam pronuntiasse diceretur, que blasphemum laudauit et impium: quomodo ipsam Chalcedonensem synodum recipitis, euidentissime testantem illas epistolas apostolicam declarasse doctri nam, et hereticorum maledicta reiecisse; in quibus doctrina Theodori multo maiore quam in Ibe epistola predicatione laudatur? Amplioris autem delicti est, quod illarum epistolarum iudicio atque auctoritati se subdidit, quam si male de ipsa, quod negastis, Ibe epistola iudicaret. Sed et hoc adiicient dicentes: Ista est quam magnificatis apostolica Leonis uestri doctrina: cuius epistolam synodus Chalcedonensis illarum epistolarum testimonio uel exemplo, excusare tentauit, que profanum Theodorum, et a uobis pro sua impietate damnatum, maximis preconiis extulerunt.  Hec cum obiecerint, quid respondebimus, obsecro? Quid dicemus nostro iudicio nobis ora claudentes, nisi hoc unum fortasse quod restat, et ad quod nos omnia [5 1Kb] compellunt, illam synodum non recte de fidei Christiane dogmatibus censuisse? Hoc enim consequitur, si heresis crimen est laudasse Theodorum, in illis epistolis predicatum, quarum se formam attendisse in suis decretis, quibus beati Leonis approbauit epistolam, predicta synodus confitetur. Si autem uolumus immutilatam nobis eius auctoritatem manere, non dicemus Nestorianam epistolam uenerabilis Ibe pro laude Theodori, quem in illis epistolis, quas tantum pretulit, amplius inuenimus esse laudatum. Sicut autem ipsarum epistolarum testimonio conuincuntur, qui cum teneantur Chalcedonensis  auctoritate concilii, a quo laudate sunt, nolunt unum de Trinitate dicere Dominum Iesum Christum: ita et illi earum testimonio conuincentur, qui simili fide probantes eiusdem decreta concilii, epistolam uenerabilis Ibe que Theodorum laudauit, tanquam Nestorianam uoluerint abdicari. Et hec asserta sunt, uel si, ut iam diximus, non eam synodus pronuntiaret orthodoxam, nec apud eam recitata posset ostendi. Quia uero fatentur quod ibi recitata fuerit, adhuc eis amplius concedamus, et dissimulemus ab hac quoque sententia synodi, qua pronuntiauit  quod sanctissimus [1 1Kb] Ioannes Antiochenus, hereticorum maledicta reiiciens, et apostolice doctrine dogma declarans, totius Orientis confessionem, uelut ex uno ore, sanctissimo Proclo et ei qui per idem tempus mundi regebat gubernacula destinauit: ut sicut negatur eadem synodus epistolam uenerabilis Ibe orthodoxam pronuntiasse, ita etiam negetur memoratas sapientissimi Ioannis et totius concilii orientalis epistolas, in quibus Mopsuestenus Theodorus multo amplius laudatus est, approbasse, et earum formam in sua definitione, quemadmodum docuimus, attendisse. Nunquid etiam sic non in reprehensionem ipsius synodi pro quacunque causa predicta epistola uidebitur? Nam si credendum est ad zelum catholice fidei pertinere, quod post centum ferme annos tanquam  Nestoriana damnata est: sancta illa synodus heresi Nestoriane cohibuit, que apud se recitatam eamdem epistolam non damnauit: si tamen sola illa synodus, et non tota Christi Ecclesia usquequaque diffusa, que decreta ipsius synodi in magna semper auctoritate suscepit. Indubitatum est igitur, quod synodum Chalcedonensem non falsa negatio, ad deceptionem facilium ab hereticis adinuenta, sed sola possit defendere ratio ueritatis: quam nos, discussis ipsorum hereticorum fraudibus atque mendaciis, Deo adiuuante, reddemus.



CAPUT III. Quod epistolam Ibe ideo damnarint, quia duas in Christo naturas confitetur. Quo consilio episcoporum subscriptiones exigant, et cur damnantium communionem ipsi refugiant.


Ut autem clementie tue magis appareat, quod non forsitan minus occurrente ratione, qua illa defenderetur epistola, negatum sit a synodo fuisse susceptam, sed potius in preiudicium ipsius synodi facta sint omnia que in eius purgatione elaborata dicuntur: considera, queso, aut eos etiam qui talia conscripserunt interroga, cur tanta in ipsius epistole reprehensionem scripta; cur tam multa uitia ascripta [2 1Kb] sunt, nec ab ipsis Ibe accusatoribus imputata; cur postremo uelut impia et Nestoriana damnata est. Non et istud defendende synodi necessitas flagitabat, cum magis excusari debuerit, ut etiam si metuendum [3 1Kb] putabatur, utroque defensionis latere muniri synodus uideretur, cum dicerent et illam epistolam non fuisse  susceptam, et uel si suscepta fuisset, synodum non esse culpandam. Nunc autem congerunt in ipsam epistolam multa crimina, affingunt uelut acceptabiles damnationis eius causas, quod ab hereticis exspectatum est; et iactant non fuisse susceptam, quod ostendere nemo potest. Namque cum uenirent ad locum ipsius epistole ubi refert Ibas, et dicit: »Multi autem, ante oculos non habentes Dei timorem, occasione ecclesiastici zeli, inimicitias quas occultas in cordibus suis habebant, ad effectum perducere festinauerunt. Ex quibus unus existit nostre ciuitatis tyrannus, quem nec tu ipse ignoras, qui occasione  fidei non solum nunc uiuentes insequitur, sed et hos qui olim ad Deum precesserunt. Quorum unus est beatus Theodorus, preco ueritatis et doctor Ecclesie: qui non solum in sua uita colaphizauit hereticos per ueritatem sue fidei, sed et post mortem spiritalia arma in libris propriis Ecclesie filiis dereliquit, sicut et tua reuerentia eidem collocuta cognouit, et ex his que scripsit instructa est. Hunc presumpsit qui omnia presumit in Ecclesia palam anathematizare; qui propter zelum Dei, non solum propriam ciuitatem ab errore ad ueritatem conuertit, sed et longe positas sua doctrina instruxit Ecclesias.« Cum ergo ad istum locum, sicut dixi, uenirent, ubi quemdam denotat idem uenerabilis Ibas ad Marim Persam scribens, quod Theodorum anathematizare presumpserit:  quamuis ipsius epistole uerba non ita in suo libro posuerint sicut habentur, sed que uoluerunt pro sua uoluntate decerpserint: tamen non dubitauerunt et hoc addere dicentes: »Oportet aperte inspicere ad Marim epistolam, omnia quidem sine Deo et impie dicentem: illud tantummodo ostendentem bene, quia ex illo Theodorus per Orientem in Ecclesia anathematizatus est.« uellem itaque mihi responderent atque monstrarent, non dico qui talia scripserunt, ipsi enim sciunt quod egerint, sed isti qui talibus subscripserunt, quomodo confirment quod illa epistola ad Marim scripta omnia sine Deo et impie dicat. Num etiam confessionem duarum naturarum Christi damnauerit? An non in eadem epistola continentur hec uerba: »Ecclesia enim sic dicit  sicut et tua sanctitas nouit, et sicut a principio didicit, et confirmata est diuina doctrina ex libris beatorum Patrum, due nature, una uirtus, una persona, quod est unus Filius Dominus iehsu Christus.« Liquet igitur iamque [4 1Kb] , quantum existimo, etiam his quibus forte aliud uidebatur, quod astute ad denegationem duarum Christi naturarum, sub obtentu nescio cuius noue diligentie, epistola illa damnata sit. Nam quare dicerent quod omnia sine Deo et impie dicat, nisi ut illud quoque complecterentur, quod duas Christi confiteatur esse naturas? Ac ne secundum aliquam loquendi consuetudinem acciperetur, quod dixerunt omnia, non leuiter, sed caute atque sollicite se id posuisse exceptione addita monstrauerunt, adiicientes atque dicentes: »Illud tantummodo ostendentem  bene, quia ex illo Theodorus per Orientem in Ecclesia anathematizatus est.« Si igitur illo tantummodo excepto, omnia sine Deo et impie dicit, in ipsis omnibus procul dubio etiam illud uoluerunt intelligi, quod duas professa est Christi esse naturas. Non autem, sicut iactant, hoc illa bene ostendit epistola, quia ex illo Theodorus per Orientem in Ecclesia anathematizatus est, cum hoc ab uno factum referat; sed hoc potius bene ostendit, quod anathematizandus non sit, quem unus tantummodo anathematizare presumpsit. Cuius presumptionem si quis approbat, ceteros Orientis episcopos qui hoc impium iudicauerunt,  sine dubitatione condemnat. Ut autem alio quoque ostendamus indicio, quod ad denegationem duarum Christi naturarum, quas in memorata epistola confessus est idem Ibas, adiecerunt ut dicerent eam omnia sine Deo et impie dicentem: recordare, queso, imperator, que formula prius data fuerit damnationis ipsius epistole, et que sit modo composita. Nam prius dictum fuerat: »Si quis dicit rectam esse ad Marim impiam epistolam que dicitur ab Iba esse facta, aut eius assertor est, et non magis anathemati subiicit, ut pote male tractantem sanctum Cyrillum, qui dicit quia Deus uerbum factus est homo, et eiusdem sancti Cyrilli duodecim capitulis detrahentem, et primam Ephesinam synodum impetentem [1 1Kb] , Nestorium uero defendentem, laudantem autem Theodorum  Mopsuestie, anathema sit.« Nunc autem, submotis his omnibus causis, nolo dicere utrum ueris aut qualibus, ne propter ipsas tantum uideretur esse damnata, ac non etiam pro confessione duarum naturarum Christi quam continet, postea talis data est formula subscribendi, et sic absolute fieri preceptum est: »Si quis dicit rectam esse ad Marim impiam epistolam, aut eam defendit, et non anathematizat eam, anathema sit.« Cum ergo et in ipsius contestatione libri pronuntiauerint, quod omnia sine Deo et impie dicat, et in subscriptionis formula quam postea mutauerunt, abstulerint alias qualescunque damnationis eius causas, ut non pro aliquibus damnata, sed pro omnibus uideretur: quid aliud intelligendum est, nisi quia sub pretextu false diligentie confessionem  duarum naturarum Christi destruere uoluerunt? Emendauerunt et alia, et adhuc emendant, in eodem nescio quali suo libro: si tamen emendatio illa dicenda est, per quam non aufertur mendacium, sed augetur. Unde si post hanc quoque responsionem nostram mutauerint alia, nobis imputare non debent, quasi false reprehenderimus que ab eis aliter dicta sunt. Si enim aliquando consisterent, et mutari atque mutare desinerent, congrua dictis ipsorum inueniretur etiam nostra responsio. Quod si quisquam dolos eorum ex his que memorauimus inuestigare non possit, quoniam non omnes habent studium lectionis, cui sola ipsius facti consideratio non sufficeret ad cognoscenda factionis heretice non experta consilia? Primum quod subito, et nulla saltem prouocante  causa [a 1Kb] , ante centum ferme annos ab uniuersali iudicata concilio uentilatur. Deinde quod data formula subscribendi quam non liceret excedere, passim et ubicunque reperti, ad augendum numerum, alieno decreto subscribere compelluntur episcopi, quod per diuersas circumlatum prouincias omnium sacerdotum uideretur subscriptione firmari. Nam scientes Eutychiani  quoniam priuata cuiuscunque uoluntas uniuersali synodo preiudicium quod semper quesierunt, inferre non posset, id egerunt per suos satellites, arte qua solet hereticorum exercitata malitia, ut quasi totius Ecclesie iudicato Nestorianam esse epistolam comprobarent, de cuius receptione uniuersalem synodum criminantur. Nam alia causa nec uidetur, nec dicitur, pro qua subscribendum in multas prouincias mitteretur. Quod si et hec intelligere non possemus, quem sanum tandem non sollicitaret, si ei nec petenti, nec agenti, ingereretur antidotum, quod utique contra aliquid dari, ipsum nomen eius indicium est? Et propterea, si morbus non sit contra quem detur, non sine suspicione auferende salutis ingeritur. Quod tibi, religiose imperator,  non aliena ratione suademus: nam uestra sunt ista que dicimus. Tum enim cum pro firmanda uel amplius publicanda condemnatione Theodori Alexandrini [b 103Kb] aliorumque similium, beatissimo Romano episcopo scripsistis, hoc etiam quod asserimus addidistis, ita dicentes: »Ceterum quod generale dicitis fieri debere concilium, que huius rei causa sit ignoramus. Nullus ignotus processit hereticus, nulla nostris est temporibus nata perfidia, nec aliquid in fide quod retractari debeat, inuenitur; et intulistis quod et nos in hac causa dicimus: Qui enim sanis ea adhibet que solent adhiberi uulneribus, non reducere cupit, sed expellere sanitatem.« Hec tua est ratio, serenissime imperator: a qua si non auertamus aspectum, non aliud de causa presenti  possumus iudicare, nisi quod in condemnatione huius epistole fautores hereticorum non reducere cupierunt, sed expellere sanitatem. Ob hoc ergo non abducimur falso titulo nominis tui, ut que huic sane rationi contraria cernimus, tue pietatis esse dicamus; aut talibus purgatam credamus sanctam et uniuersalem synodum, quasi hactenus impura [2 1Kb] remansisset, et mendacii atque coacte defensionis indigeret uerax et omnium catholicorum deuotione honorata semper eius auctoritas. Quando, si ita pro ea respondendum hereticis uideretur [3 1Kb] , ut negaretur quod epistolam uenerabilis Ibe pronuntiauit orthodoxam, non illorum hoc possit episcoporum subscriptione siue testimonio confirmari, quibus Eutychiani si crederent, non se a communione Ecclesie separarent.  Propter quod nec aliquis unquam propriis testibus usus est aduersus hereticos; sed diuina potius auctoritate atque necessaria ratione, et antiquorum Patrum testimoniis, quorum se nobiscum doctrinam accipere mentiuntur. At enim dicitur quod Eutychiani grauiter beati Cyrilli doleant iniurias quas epistola [4 1Kb] continet, et propterea scandalizantur  in synodo, a qua dicunt esse susceptam. Quid ergo, si negauerimus esse susceptam, credent nobis? aut nobis, id est catholicis crediderunt, et non ipsi potius uiderunt esse susceptam, ut hinc expostulent? Quod si etiam dicantur nobis credidisse quia suscepta est, quomodo nobis iterum credent, si dicamus quia suscepta non est? Si autem non crediderunt testimonio nostro, sed ipsi quod manifestum est cognouerunt, nunquid plus nostris subscriptionibus credituri sunt quam sue rationi? Non igitur hereticorum dolosi fautores hoc illorum episcoporum subscriptionibus uoluerunt efficere, ut conuincerentur Eutychiani quod non fuerit a synodo epistola uenerabilis Ibe suscepta, sed ut ipsa potius eorum negatione uideretur non fuisse suscipienda. uerum ista putauerint  Eutychianos falso nostro testimonio credituros, cur igitur non ita saltem statuerunt ut dicerent: Si quis dicit susceptam esse a synodo Chalcedonensi ad Marim epistolam, anathema sit; sed magis dicendum [1 1Kb] , Si quis dicit rectam esse ad Marim epistolam, aut impiam defendit [2 1Kb] , et non anathematizauerit eam, anathema sit, nisi ut sanctos qui eam in concilium congregati non anathematizauerunt, imo et orthodoxam iudicauerunt, pro hereticorum uoluntate damnarent? Et licet, ut nos ad condemnationem eius inducerent, finxerunt quod iidem Patres qui Chalcedona conuenerunt non eam pronuntiauerunt orthodoxam, de quo postea disquiremus: interea tamen certum est quod cum apud eos recitaretur, non eam anathematizari [3 1Kb] subdiderunt. An quia non preteriti  temporis uerbo dixerunt, si quis non anathematizauit ad Marim impiam epistolam, sed si quis non anathematizat: ideo non pro condemnatione synodi Chalcedonensis hoc adinuenisse putandi sunt? Equidem si hoc a subscribentibus exigeretur fieri [4 1Kb] , acta [a 1Kb] res esset, nec iam suspicio [5 1Kb] , sed manifesta contradictio uideretur. At hoc sibi necessarium non esse duxerunt, cum semper dicamus, Propheta dicit, Apostolus dicit, Euangelista dicit, et tantumdem ualeat quantum si dicamus, ille uel ille dixit. Deinde ipsos qui Chalcedona conuenerunt Patres, et apud Deum, et apud nos, in suis dicimus constitutionibus uiuere: quia, sicut Dominus in Euangelio dicit: Deus eorum non est Deus mortuorum, sed Deus uiuorum . Quod etiam beatus Leo, Romane presul  Ecclesie, scribens uenerabili Anatolio, huius regie ciuitatis episcopo, sic accipiendum insinuat: »Sancti, inquit, illi et uenerabiles Patres qui in urbe Nicena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, et apud nos et in toto orbe terrarum in suis constitutionibus uiuunt.« Si igitur omnes uenerabiles Patres in suis constitutionibus uiuunt, profecto etiam qui in Chalcedona conuenerant,  tanquam uiuentes, non solum non anathematizauerunt, uerum etiam adhuc non anathematizant, nec unquam anathematizabunt epistolam uenerabilis Ibe. Que cum ita sint, certum est quod ad eosdem Patres uoluerunt hoc anathema peruenire. Porro et hac ratione submota, non potest acceptabiliter dici quod non pro condemnatione synodi Chalcedonensis ita institutum est, sed ut illi qui sunt presentes in corpore tantummodo damnarentur, si anathema epistole Ibe non dicerent. Nam quomodo nos condemnare possumus, qui iudices in causa non fuimus, illis Patribus non condemnatis qui prius in suo iudicio recitatam eamdem non condemnauerunt epistolam, et quorum exemplo sumus inducti, ut ei nos quoque non diceremus anathema? Ab illorum  enim damnatione procedere debet forma iudicii, a quorum errore processit forma peccati; et ampliore supplicio digni sunt qui auctores quam qui sequaces deprehenduntur erroris. Cum uero hec in condemnatione sancte synodi, pro hereticorum uoluntate censuerint et constituerint, ut si quis non anathematizat memoratam uenerabilis Ibe epistolam anathema sit: considera, queso, cuius leuitatis, cuius confusionis est atque dedecoris, ut nos sibi communicare compellant, permanentes in ea sententia qua non solum anathema ei non dicimus, sed etiam negamus esse dicendum. Ubi omittimus dicere, quoniam si communicemus eis qui nobis iam dixerunt anathema, non solum condemnationi synodi Chalcedonensis communicabimus, uerum et sententias in nos eorum,  ipsa eorum communicatione firmabimus. Id enim etiam ipsos fortassis uelle dicitur. Sed hoc potius dicimus, quoniam si ullus apud eos esset diuine religionis uel rationis humane respectus, ipsis quoque profanum et nimis turpe uideri debuit, communicando nobis anathema quod in nos decreuerunt, in semetipsos ultro conuertere. Unde satis appareti quanta sit grauitas et quanta integritas eorum qu Chalcedonensis decreta concilii retractare presumunt. Proinde beneficio magis quam iniurie deputent, quod eis non communicamus, donec de medio tollant [6 1Kb] istud anathema, quod uelut magnum chaos interiacens, diuidit a populo spiritu paupere, in sensu paterne fidei et sententie quiescente, inquietos ac superbissimos presumptores, qui sibi tantum uidentur  abundare sapientia, ut ablactati super matrem suam. Ecclesie instituta contemnant, cum scriptum sit: Fili, custodi legem patris tui, et ne repuleris instituta matris tue. Alliga autem illa circa tuam animam semper, et circumda collo tuo . Rursumque: Audi, fili, disciplinam patris tui, et ne abieceris instituta matris tue: coronam enim gratiarum accipies tuo uertici, et torquem aureum circa tuum collum . O quantum malum, torquem  aureum mola asinaria uelle commutare! ut qui debemus, Dei patris disciplina et lege seruata, de reuerentia quoque matris nostre institutorum, coronam gratie [1 1Kb] accipere nostro uertici, et torquem aureum circa collum nostrum; abiiciendo que mater sancta constituit, scandalum eius filiis prebeamus, et incidamus in illud iudicium de quo Dominus dicit: Qui autem scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris. ue mundo a scandalis! necesse est enim ut ueniant scandala; uerumtamen ue homini illi per quem scandalum uenit ! Si igitur unum pusillum scandalizare tam graue est, ut magis expediat scandalizanti, mola asinaria collo eius suspensa, in profundum  maris demergi, quanto magis totam Ecclesiam sola inquietudine animi et non tacendi libidine conturbare!



CAPUT Iu. Quod falso damnatam a se iactent epistolam, quia Cyrillum male tractarit, cum acerbius tractatus sit a Gennadio et Isidoro, quos non reprehendunt.

Quale uero illud est quod iactant, ideo se damnasse hanc epistolam, quod eius conscriptor uideatur in ea de beato Cyrillo quod male sensisset, cum scripserit aduersus eumdem sanctum Cyrillum et 12 eius capitula, beate quoque memorie Gennadius huius regie ciuitatis episcopus [a 52Kb] , nec ab istis reprehensus in hac condemnatione denominetur, qui multo uehementius et contumeliosius eum in sua responsione tractauit?  Nam sic aduersus eum dicit: »ue mihi a malis: heu, heu! unde enim quisquam in presenti aliunde sumat exordium? Quales Cyrilli Aegyptii, et quantas blasphemias incurri, et quantas blasphemias audiui! Quis reuera det capiti meo aquam, et oculis meis fontem lacrymarum? et plorabo istud die et nocte: quoniam extendit lingua eius mendacium, et non fidem; confortatus est super terram ; ex certo pax peccatoribus deceptio. Propter hoc enim obtinuit eos, inquit, superbia eorum in finem; cogitauerunt et locuti sunt in malignitate, iniquitatem in altum locuti sunt; posuerunt in celo os suum, et lingua eorum transiuit super terram . Psalmiste ista sunt; Ieremie autem prophete illa prima. Euge! o beate Paule: Exsurgent, inquit,  et ex uobis ipsis uiri loquentes peruersa, ut abducant discipulos post se . ue malo Alexandrie, familiari eius, et proprio iam isti secundo, que corrupta ploremus, queque corrumpit: ex toto iam mysterium iniquitatis, et uereor ne forte nunquam qui tenet de medio fiat . Euge Ieremie prophete! Idem illi uoci exstasis terribilis facta est super terram: Prophete prophetant iniqua;  sacerdotes plauserunt manibus suis, et populus meus dilexit ita . Quid enim minimum, aut quid mediocre in illis? omnem supereminentiam blasphemie iaculatus est aduersus sanctos Patres, aduersus eorum priores [2 1Kb] apostolos, aduersus ipsum Saluatorem, in resurrectionem meditatus est. Assumptam quidem humanitatem [3 1Kb] ex nobis et pro nobis iniuriat, diuinam eius [4 1Kb] naturam et impassibilem passionibus subiacere contendit.« Ecce quanta et qualia sanctus Gennadius in beatum Cyrillum effudit, et nulla hinc fit nominis eius inuidia, quoniam ipse non interfuit Chalcedonensi concilio. Quin etiam respondens primo eiusdem sancti Cyrilli capitulo, quo dixit: Si quis non confitetur Deum esse secundum ueritatem Emmanuel, et propterea Dei genitricem  sanctam uirginem, genuit enim carnaliter carnem factum Dei uerbum, anathema sit; ita in eum inuectus est: »Anathematizaturus est te Deus, paries dealbate : iustissimum enim est te, similiter Ananie Iudeorum principi sacerdotum linguam aduersus discipulos Christi mouentem, similem ab eis indignationem experiri,« et cetera, que in eodem opere, si quis uolet, inueniet. Cur igitur in hac ultione, sicut dicunt, iniuriarum beati Cyrilli, non magis sancti Gennadii nomen, et pro sui loci auctoritate, quasi regie ciuitatis episcopi, et pro maledictionum atque contumeliarum magnitudine, uentilatur? Quod si hoc considerauerunt, quoniam talia Gennadius de Cyrillo non scriberet, nisi dicentis intentionem minus intellexisset: hanc prudentem et  piam considerationem ego quoque suscipio. Potuit enim et ipse de Christiana religione que recta sunt credens, non intellectum beatum Cyrillum bona intentione culpare, et bonam damnare intentionem damnabile crediderunt. Quod si hoc etiam considerauerunt, quoniam si ea que ante centum annos a beato Gennadio scripta sunt, modo condemnarentur, in reprehensione [5 1Kb] totius Ecclesie fieret, que hoc ante non fecit: hoc quoque sapienter atque modeste consideratum esse, si quis sapiens et modestus, agnoscet [6 1Kb] . Sed quare non amplius hoc super epistola uenerabilis Ibe consideratum est, que, ut non dicam ab uniuersali synodo approbata est, certe recitata illic ostenditur, nec ostenditur abdicata, nisi quia pro destructione ipsius synodi, et non pro iniuria  ipsius Cyrilli, quasi profana damnata est? Denique etiam dicta uenerabilis Theodoreti episcopi Cyrri, in quibus contraria dicitur scripsisse beato Cyrillo, sub huius ultionis obtentu similiter reprehenderunt, et ob hoc eum uolentes uideri notabilem, quia ipse inter alios Patres adfuit Chalcedonensi concilio, et beati Leonis epistolam quam Eutychiani anathematizant, cum ibi relegeretur, dubitantibus episcopis  Illyricianis et Palestinis asseruit. Alioquin cur aduersus Ibe epistolam et Theodoreti scripta, sic euidenter agerent, aliorum nominibus tacitis, quorum et dignitas potior, et opinio clarior, et ipsa que contra beatum Cyrillum, uehementiora atque acriora cernuntur [1 1Kb] ? Nam uir etiam sanctissimus et magne in Ecclesia Christi glorie, Isidorus presbyter Aegyptius Pelusiota, quem duo millia epistolarum [a 89Kb] ad edificationem Ecclesie multi scripsisse nouerunt, qui etiam pro uite ac sapientie sue meritis, ut pater ab ipso Cyrillo et honoratus est et uocatus, sic ei scribit, quin potius rescribit: »Terrent me diuine Scripture exempla, et rescribere que oportet compellor. Siue enim pater sum, sicut ipse dixisti, propter Heli condemnationem, qui filios peccantes non  castigauit ; siue filius sum tuus, sicut magis noui, quod magni illius Marci habitum gestes, formido Ionathe condemnationem, quod patrem alloquentem [2 1Kb] uentriloquam non prohibuit; et prior mortuus in bello, eo qui peccauit, qui prohibere poterat . Ut autem neque ego condemner, neque ipse a Deo condemneris, requiesce a contentione, nec ultionem propriarum iniuriarum que tibi a mortalibus hominibus debetur, exigas a uiuente Ecclesia, et eternam ei discordiam sub pretextu pietatis edifices.« Nec Isidori scripta, dicentis quod eternam discordiam sub pretextu pietatis Cyrillus edificaret Ecclesie, cum magna inuidia, quemadmodum Theodoreti episcopi dicta et uenerabilis Ibe epistola denotantur. Scribit autem ad illum rursus idem sanctus Isidorus dicens: »Compassio  quidem aciem oculorum obtundit; emulatio uero excecat omnino. Noli ergo ab utraque sententiarum exsecutor fieri [3 1Kb] , sed examini iusto causas permitte: quoniam et Deus, qui omnia scit antequam fiant, descendere et uidere clamorem Sodomorum  humaniter cum bonitate uoluit, diligentis inquisitionis nos docens argumentum. Multi  namque te quasi per comediam irrident ex his qui collecti sunt in Ephesum, quod priuatam iniuriam iudicans [4 1Kb] , non que Christi sunt orthodoxe requisieris: dicunt, quod consobrinus Theophili est [b 111Kb] , et imitans illius uoluntatem. Sicut enim ille insaniam apertam diffudit contra Theodorum et nostrum Ioannem, sic concupiscit et iste gloriari, licet inter examinatos multum est quod discrepet.« Ecce et in hac epistola arguit illum, uelut animi passione et emulatione cecatum, uiolenter magis quam iusto examine, causas agere atque irrideri a multis, quod iniurie priuate uindictam, non que Christi sunt orthodoxe requisierit apud Ephesum in causa Nestorii, sicut etiam Theophilus, consobrinus ac decessor eius, in condemnatione Ioannis Constantinopolitani hominum  gloriam requisisset. Ideo sanctus quoque Gennadius de ipso beato Cyrillo dixit, quemadmodum supra docuimus: ue malo Alexandrie, familiari eius, et proprio iam isti secundo: primum uolens intelligi Theophilum, secundum uero Cyrillum. Et quanquam uir doctus diuersam causam [5 1Kb] Ioannis et Nestorii iudicet, dicens: Licet inter examinatos multum est quod discrepet, in quo reprobat Nestorium ipsum: tamen in utraque credidit emulationis fuisse propositum. Alias quoque similiter ad eum scribit epistolas [c 77Kb] , quibus perhibet quod per suam mutabilitatem celestia proderet, et contrarius sibimet ipsi in suis scriptis existeret, cupiditate uane glorie uictus. Non igitur uenerabilibus Iba et Theodoro [6 1Kb] cepiscopis innocentiores in hac parte credendi sunt  Gennadius et Isidorus uiri probatissimi, sed feliciores potius, quod ipsi non sunt participes synodi Chalcedonensis inuenti.



CAPUT u. Quod temere damnetur epistola post examen synodi Chalcedonensis, cuius decretis addi nichil debere Leo papa et episcopi Orientis confirmant.

Hec si tranquillo animo et meliore intentione considerare  dignemini, illo uobis [1 1Kb] aperiente cor uestrum, et claudente subreptionibus impiorum, qui, sicut scriptum est: Sanctus et uerus habet clauem Dauid; et qui aperit, et nemo claudit; et qui claudit, et nemo aperit : ipsa rerum gestarum euidentia cognoscetis quod in euacuationem decretorum synodi Chalcedonensis atque epistole pape Leonis, cuius Theodoretus episcopus in eadem synodo fuit assertor, hec omnia et ab hereticis esse adinuenta, et ab eorum fautoribus constituta: que nisi melioris emendatione iudicii rescissa fuerint, frustra, uel si credi posset, negatur quod epistolam uenerabilis Ibe memorata synodus approbauit. Cum enim constet quod ibi predicto episcopo ab accusatoribus suis obiecta sit, procul dubio, sicut supra  iam diximus, si nunc iuste damnatur, tunc maxime condemnari debuerat. Quia uero non ostenditur factum, uidetur illa synodus, ut non dicam heresi cohibuisse, aliquid certe minus fecisse, quod adiicere isti deberent atque supplere. Beatus autem Leo, fidelis ac fidens propugnator Ecclesie, et hereticorum non fictus aut trepidus impugnator, sic ibi esse dicit omnia definita, ut nichil eorum perfectioni adiici posse confirmet. Namque cum multis et uariis machinationibus eiusdem synodi auctoritatem, sicut et nunc, Eutychiani infringere uel minuere conarentur, et que ibi sunt iudicata discuti quererent, ut sub pretextu diligentioris tractatus, aut emendari in eis uideretur aliquid aut suppleri: prudenter ac fortiter eorum insidiis restitit, Leoni Augusto ita scribens  : »Detestandum nobis est perseueranterque uitandum quod fraus heretica nititur obtinere, nec in aliquam disceptationem pie et plene definita reuocanda sunt, ne ad arbitrium damnatorum ipsi de his uideamur ambigere que manifestum est per omnia propheticis et euangelicis atque apostolicis auctoritatibus consonare. Unde si qui sunt qui ab his que celitus sunt constituta dissentiunt, suis opinionibus relinquantur, et ab unitate Ecclesie cum ea quam elegerunt peruersitate discedant. Nam nullo modo fieri potest ut qui diuinis audent contradicere sacramentis, aliqua nobis communione socientur. Iactent se in sui eloquii uanitate, et de argumentationum suarum uersutia que inimica est fidei, glorientur. Nobis placet apostolicis obedire preceptis,  dicentibus: uidete ne quis uos decipiat per philosophiam et inanem seductionem hominum . Nam secundum eumdem apostolum , si que destruxi, hec edifico, preuaricatorem me constituo, et eis me ultionum conditionibus subdo, quas  non solum auctoritas beate memorie principis Martiani, sed ego etiam mea confessione firmaui. Quia, sicut sancte ueraciterque dixistis, perfectio incrementum et adiectionem plenitudo non recipit.« Peruidet igitur serenitas tua quod, sicut nichil in eiusdem synodi decretis emendari, ita nec adiici possit. Unde non solum contra ipsam synodum, uerum etiam contra huius apostolici uiri sententiam, conuincuntur egisse qui uenerabilis Ibe epistolam temere damnauerunt. Quoniam, uel si dicunt quod nichil in eius decretis emendare presumpserunt, negare non possunt quod aliquid eorum plenitudini iudicauerint defuisse: ut quod ipsa minus fecit in causa que ibi tandiu tractata est, isti quasi prudentiore ac diligentiore consideratione supplerent. Quomodo igitur insultationes  hereticorum ualebimus declinare dicentium: Ubi sunt illa magnifica uestri Leonis uerba, quibus nimis arrogans decretis synodi Chalcedonensis aiebat, Perfectio incrementum, et adiectionem plenitudo non recipit? Ecce testimonio uestro conuincitur quod in uacuum uentosa uerba iactabat. Nam que in illa synodo iudicata sunt, uel si non emendatis, certe suppletis atque perficitis, et quod in eis non fuerit illa que dicebatur perfectio et plenitudo, monstratis; nec potestis ulterius dicere quod non merito a uestra communione discessimus. An communicare debuimus illi synodo, in qua cum Ibe a suis accusatoribus obiiceretur impia et Nestoriana epistola, sicut uos quoque estis confessi, et coram omnibus legeretur, ut dicamus [2 1Kb] quod frustra negastis,  et orthodoxa pronuntiata est, quam in tantum probastis fuisse damnandam [3 1Kb] , ut sero ad nostram sententiam redeuntes etiam post centum ferme annos, quo uos ab eius crimine purgaretis, necessario anathematizandum esse uidistis? Et non hec immerito dicent. Namque cum isti fautores eorum, nos qui iudices in causa non fuimus, per condemnationem huius epistole a Nestoriano crimine iudicauerunt esse purgandos, consequenter illos Patres, in quorum discussa iudicio, non condemnata est, ab eodem crimine iudicauerunt non esse purgandos. Ecce quale preiudicium nobis quesierunt inducere: ecce quomodo uoluerunt aduersus Ecclesiam hereticorum calumnias roborare: qui non solum beati Leonis, uerum etiam illis conciliis [a 1Kb] tantorum episcoporum uel  epistolis [4 1Kb] refragantur, in quibus de memorata synodo interrogati, Leoni principi responderunt dicentes: »Neque unum iota uel unum apicem possumus aut commouere aut commutare eorum que apud illam diffinita sunt:« et iterum: »Quoniam  sicut soli nichil minus est ad demonstrandum, quia sol est: sic et magne, et sancte, et uniuersali synodo Chalcedonensi, minus quidem bonorum nichil omnino est, neque additamento aliquo eget, neque detractione, ab Spiritu sancto ueluti diuino quodam sale condita. Etenim qui in ea tunc [1 1Kb] damnati sunt, indigni sacerdotalis ordinis iudicati, decreto ac iudicio magni Dei, uelut impii condemnati sunt. Qui uero in ea recepti sunt, iniustam et tyrannicam antea sustinentes inscriptionem, confestim decreto Spiritus sancti iuste suscepti sunt: in quibus est et nostrorum temporum secundus Abel, beatus Flauianus.« Dicunt et alia multa, que commemorare perlongum est. Quomodo igitur hereticorum complices recipimus, noua et contraria decernentes, tanquam  minus religioni consultum fuerit in his que definita sunt ab illa synodo, cum antiqui Patres unum iota uel unum apicem se in eis mouere non posse pronuntient? aut quid putamus profecto soli et toto mundo radianti deesse, quod debeat istorum adiectione suppleri; qui sicut insuperabilem splendorem eius frustra obscurare conantur, ita nichil possunt plenitudini eius adiicere?



CAPUT uI Quod frustra uigilii pape responsum exspectare se dicant, qui a Leonis decessoris sui uestigiis minime recessurus sit.

Et adhuc dicunt quod de tanta sua presumptione Ecclesiam quoque Romanam consuluerint, et nunc sententiam beati uigilii presulis eius exspectent. De quo quid sentiant huius temporis homines,  ut eum tantum nefas definire presumerent, quod ab intentione beati Leonis, sub tantis eius decessoribus, non ad id tempus tentatum est, procul dubio intelligit et ipse uir prudens. Nam quis hoc non intelligat uel imprudens? Si enim, ut dicunt, etiam consulere hinc illum ausi sunt, et eius exspectant in hac causa iudicium, non uideo quemadmodum iam ab eis de ipso non fuerit iudicatum. uerum experientur quantum illos suspicio sua fefellerit. Quia ille, non in destructionem paterne sententie, sed potius in defensionem atque ultionem, primam accepit et maximam potestatem [a 1Kb] ; nec aliquid contra ueritatem, sed pro ueritate plus ceteris suis consacerdotibus potest. Paulus enim dicit apostolus: Non enim possumus aliquid aduersus ueritatem, sed pro ueritate . Quid autem relictum est quod de responsione Romani episcopi sperent, cum ita iam dudum predictus uenerabilis Leo, uehementibus et crebris omnino sententiis cercens illicitos ausus, insidiosis prudenter occurrerit, ut nunc eius successorem,  non quasi dubiis in questionibus exspectamus [2 1Kb] iudicem, sed certissime transgressionis exspectemus ultorem? Illa quippe multiplex et aperta prohibitio decessoris eius, sicut preuaricatoribus crimen auxit, ita nichil cuiusquam iudicio dereliquit. Cui enim magis alteri, quam Leoni, liceret pro tantis laboribus, quos propter memoratam synodum perseuerantissima uirtute sustinuit, aliquid in his que ab ea decreta sunt retractare? Sed absit ut ille uir sanctus licitum sibi putaret quod non expedire cernebat, et magni sui certaminis palmam, postquam uicit, amitteret. Quid enim iam integrum, uel quid constare possit immobile, si tanti concilii sententia, uel sicut imperfecta suppleri, uel sicut dubia rursum discuti uideretur? Non autem in sola fidei dubitatione, uel [3 1Kb] definitione conciliorum ualet auctoritas,  uerum etiam in omnibus que pro pacis et unitatis obseruantia, cuius maxima sapientibus cura est, modeste ibi fuerint ac bene composita. Hinc ergo rursus [4 1Kb] agnosce, Auguste ac uenerabilis imperator, in quantum totius mundi presidium diuina sis Prouidentia preparatus; et quid auxilii matri tue Ecclesie debeas, que te filio maxime gloriatur, intellige. Non sinantur, contra dextere omnipotentis triumphum, rediuiuis assurgere motibus exstincta certamina, presertim cum id damnatis iam dudum hereticorum ausibus omnino non liceat, et hic fructus piis laboribus debeatur, ut omnis Ecclesie plenitudo in sue unitatis soliditate secura permaneat, nichilque prorsus de bene compositis retractetur, quia prius legitimas [5 1Kb] , et diuinitus inspiratas constitutiones uelle confligere, non  pacifici est animi, sed rebellis, dicente Apostolo: uerbis enim contendere ad nichil est utile, nisi ad subuersionem audientium . Nam si humanis persuasionibus semper disceptare sit liberum, nunquam deesse poterunt, qui ueritati audeant resultare. Et reuera quis erit contentionum atque certaminum finis, si de his que totius Ecclesie consensione firmata sunt semel licuerit ferre iudicium? Cur enim non rursus et ipsum iudicium iudicetur? Et ideo prudentissimus uir, nullam penitus dans occasionem querentibus, denuntiabat dicens: Nihil prorsus de bene compositis retractetur. Ergo si nichil, nec illud quod paruum putatur admisit. Et tamen isti qui Romanum antistitem impugnare posse preclari decessoris sui sententiam sperant, gloriantur offensiones se  de illa synodo sustulisse, dicentes quod pro ea nobis Eutychiani semper communicare noluerint, quia si [b 1Kb] uel tanta illa synodus, qua numerosior alia pro fidei ueritate non fuit, tam diuturna deliberatione, stimulantibus etiam hereticorum contradictionibus, que  maxime solent in nouitate feruete, quidquam preterire potuerit negligenter, uel predictus Leo, cum toties pulsaretur ex his que ab ea constituta fuerant aliquid retractare, nullas huiusmodi noxias rationes, uerisimilem speciem pretendentes, et audisse, et immobili grauitate disposuisse credendus est; prudentissime cauens ne forte, qualibet occasione aditu patefacto male pulsantibus, in Ecclesiam Christi insidiantium furor irrumperet. Porro hi qui supra modum sunt diligentes, nolunt hec omnia prudentie atque cautele magis quam negligentie deputare. Sed quid facient, quod omnis Ecclesia, Deo prestante, positos sibi eternos Patrum suorum terminos non excedit, quorum emulari exoptat negligentiam potius quam istorum obscuram diligentiam? Cuius autem  rationis sequi iudicium debeamus, satis in promptu est. Utrum istorum qui putauerunt quoniam si retractarent, imo reprehenderent, Patrum sententiam, Acephali communicarent Ecclesie, quod non est penitus subsecutum, quod etiam si sequeretur, non erat approbandum; an sapientissimi Leonis, qui, sicut in aliis scriptis eius ostenditur, nullum per hoc collidendis Ecclesiis modum poni, sed data licentia rebellandi, dilatari magis quam sopiri certamina predixit? quod ueraciter esse dictum, euidenti rerum exitu, quin potius exitio, comprobatur. Credo quod etiam tacentibus nobis appareat quid fuerit Prouidentie diuine, quid temeritatis humane. Si uero beatissimus Leo, quamuis recentioris [1 1Kb] concilii, et nulla ante sui decessoris assertione defensi, quidquam in  disceptationem reuocare non passus est, quomodo ab his creditur quartus decimus successor eius sanctus uigilius nouum posse aliquid iudicare? presertim illo dicente: »Nam, secundum Apostolum, si que destruxi hec edifico, preuaricatorem me constituo, et eis me ultionum conditionibus subdo, quas non solum auctoritas beate memorie principis Martiani, sed etiam ego mea defensione [2 1Kb] firmaui;« ut pote qui nouerat Apostolum hoc dixisse: Sed licet nos aut angelus de celo euangelizet uobis preter quam euangelizamus uobis, anathema sit . Nam si, ut ipse [3 1Kb] beatus Leo Chalcedonensi concilio, postquam eius gesta suscepit, rescripsit [4 1Kb] dicens: »Et fraterna uniuersitas, et omnium fidelium corda cognoscant me non solum per fratres qui meam uicem exsecuti sunt, sed etiam per approbationem gestorum synodalium,  propriam uobis communicasse sententiam ;« nec quidquam in eisdem gestis reprehendisse  atque arguisse monstratur, nisi quod referretur [5 1Kb] uenerabilis Anatolius [a 1Kb] Constantinopolitanus episcopus priore quam Maximus Antiochenus loco sedisse: quomodo, si hanc Ibe epistolam, que cum Nestoriana dicitur ad causam utique dicitur fidei pertinere, uel tale aliquid quod in illa synodo recitatum nec damnatum gesta continent anathematizari aut saltem discuti pateretur, non semetipsum preuaricatorem constitueret, dubitationi subiiciens que se iam dixerat approbasse? Et idcirco, si etiam nulla eius interdictio precessisset, neque imperatori Leoni pro ipso concilio responderet, perfectio incrementum, et adiectionem plenitudo non recipit, hoc tantummodo prouocaretur, quod in illis gestis solam Constantinopolitani episcopi presumptionem arguerit, profecto  nichil in eis, quod Nestorianum credi possit, successoris eius relictum iudicio uideretur. Quoniam si hereticum aliquid continerent, quod delatum ad illius synodi iudicium non inueniretur esse damnatum, Leo hoc prius reprehenderet, cum ad eius deferretur examen. Unde si tanquam Nestoriana debet ab omnibus illa epistola condemnari, que ab accusatoribus opposita Ibe episcopo gestis synodalibus continetur, non ipsa tantum synodus, uerum etiam Leo presul apostolice sedis a quo approbata sunt, heresi Nestoriane cohibuit. Qui non sola consideratione ueritatis, sed etiam precedentis facti sui argueretur exemplo. Nam cum ei beatus Flauianus Constantinopolitanus gesta dirigeret, in quibus Eutyches interrogatus respondit dicens: »Confiteor ex duabus naturis fuisse  Dominum nostrum ante adunationem, post adunationem uero unam naturam confiteor;« relictis eisdem gestis, idem uir religiosissimus et prudentissimus Leo memorato Flauiano ita rescribit : »Miror tam absurdam tamque peruersam professionem, nulla iudicantium increpatione reprehensam, et sermonem nimis insipientem ita emissum, quasi nichil offenderet, esse auditum: cum tam impie duarum naturarum ante adunationem unigenitus Dei Filius fuisse dicatur, quam nefarie, postquam uerbum caro factum est, natura in eo singularis asseritur. Quod ne Eutyches ideo uel recte, uel tolerabiliter, existimet dictum, quia nulla uestra est sententia confutatum, dilectionis tue diligentiam commonemus, carissime frater, ut si per inspirationem misericordie Dei ad satisfactionem causa perducitur, imprudentia hominis  imperiti etiam ab hac sensus sui peste purgetur.« uelim itaque instrui, quid contra Eutychianos  possimus referre, cum dixerint: Cur Leo uester, in examine gestorum que apud Flauianum sunt habita, aduersus Eutychem, sicut putatis, diligens, in approbatione gestorum synodi Chalcedonensis, aduersus Nestorium negligens inuenitur, ut Nestorianam epistolam confirmaret, que ibidem continetur, nisi quia contrario Nestorii preoccupatus errore, Eutychi resistebat? Nam qua de causa professionem eius, qua dixit: Confiteor ex duabus naturis fuisse Dominum nostrum ante adunationem, de qua in iudicio Flauiani non fuerat accusatus, absurdam uocat atque peruersam, culpans quod nulla iudicantium increpatione reprehensa fuerit, que ipsi nimis insipiens et impia uidebatur: Nestorianam uero epistolam, ad concilii Chalcedonensis examen ab accusatoribus Ibe delatam,  ibique relectam, damnatam non fuisse dissimulat, quam nunc anathematizantes anathematizandam illic fuisse fatemini? Nam uel si, quemadmodum imprudenter negastis, orthodoxa pronuntiata non esset ab illo concilio, damnari tamen debuit, ne uideretur ignorantibus approbata. Cum igitur secundum has euidentes et ineuitabiles rationes damnationis [1 1Kb] huius epistole tantum beati quoque Leonis crimen necessario consequatur, quid ab istis de iudicio successoris eius exspectetur ignoro, nisi, quod dictum [2 1Kb] quoque magni erroris est, et quod nunquam sperare potuerunt heretici, ut cum magna et uniuersali synodo Chalcedonensi idem gloriosissimus auctor atque defensor eius Leo damnaretur. Sed quanta animaduersione sit dignum quod hoc non tentare tantum, uerum  etiam de successore eius ausi sunt exspectare, ipsius considerationi dimittimus, quem latere non potest, quam grauiter offendatur Ecclesia, si tantum  nefas, quod absit, reliquerit impunitum. Confidunt equidem, non bene sentientes de obedientia quam Christo debetis, et deuotione quam exhibetis eius Ecclesiis, quod contra uigorem ac iustitiam canonum defendi queant. uerum expedit illis metuere potius ne forsitan experiantur, Domino regente cor uestrum, quod non in patrocinium, sed in ultionem potius transgressionum potestatem desuper habeatis. Desinant itaque temeratores paterne sententie in nescio quo asilo confidere, quod eis non Romulus Christianus, cuius ille Deus est pater, qui ueraciter dicitur: Dominus fortis et potens, Dominus potens in bello , sed inanis sua suspicio fabricauit. Nec in tali facto de uestra consensione presumant, quoniam uobis subreptum est, in plurimis reipublice  dispositionibus occupatis, ut consentiretis hoc fieri: cum multo amplius inde quoque plectendi sint, quod uolentes obiectu uestre persone impunitam esse cohibentiam quam prebuerunt hereticis, non permiserunt insinuari uobis Patrum decretis esse contraria que fiebant; ut eo modo, per auctoritatem uestre consensionis, etiam multos sibi conscios aggregarent: et quasi multitudinem sequeretur impunitas, secundum quod uisum est cuidam dicere, quidquid multis peccatur inultum est, minus attendentes quod nec diuino iudicio possit peccantium multitudo resistere, nec humano per multitudinem illudere temeritatis auctores. Nam futuro examini Dei relictis eis qui, uel factione illorum inducti, uel oppressione coacti sunt, debitam sententiam iidem factiosi presumptores  excipient, tanto grauiorem, quanto plurioribus obfuerunt.



LIBER TERTIUS.



CAPUT PRIMUM. Quod Theodori Mopsuesteni scripta cum denotant, synodi Chalcedonensis et Leonis pape iudicium reprehendant.


Exigit a nobis operis cura suscepti ut quod superiore  libro demonstrare cepimus, in isto multipliciter ostendamus, quoniam hereticorum complices Theodorum quoque Mopsuestenum episcopum, in Ecclesie pace defunctum et a sanctis Patribus, sicut iam memorauimus, predicatum, in destructionem magne synodi Chalcedonensis atque institutorum beati Leonis, anathemati subdiderunt. Et quia, ut in suum consensum leues corde possent adducere, dicunt beatum Cyrillum aliqua eiusdem Theodori scripta culpasse, hoc quoque probemus, quod etiamsi uerum sit, contra eius sententiam fecerint, cuius exemplo presumptionem suam inaniter excusare conantur. Ut quemadmodum euidenter apparuerunt quod fallaciter  se iactauerunt, ob iniuriarum eius dotorem, epistolam uenerabilis Ibe damnasse, ita suo testimonio conuincantur, et in damnationem Theodori eius impugnasse iudicium. Ubi autem docuimus quoniam uel si eamdem epistolam synodus Chalcedonensis non  pronuntiaret orthodoxam, nichilominus in eius euacuationem pro laude Theodori damnaretur, ibi utique simul ostensum est ipsum quoque Theodorum propterea fuisse damnatum. Unde et illud quoque necesse est sequi, quod etiam de supradicta epistola uenerabilis Ibe iam diximus, quoniam si dicatur ad ueritatem atque iudicium [1 1Kb] catholice fidei pertinere quod statuerunt isti, dicentes: »Si quis non anathematizat Theodorum Mopsuestie, et eius dogmata, eosque qui aut similia ei sapuerunt, aut sapiunt, anathema sit,« illa synodus catholica non fuisse firmabitur, que non illum damnauit, cum ex epistola memorata recitari laudes dogmatum eius audiret. uerum  nec Leo omanus antistes carebit hoc crimine: qui cum gesta predicte synodi se diceret approbasse, non arguit quod ibi Theodori laudes non inuenerit improbatas. Hoc autem, ubicunque de ipsius synodi reprehensione conquerimur, oportet aduertere, quoniam non sine predicto beato Leone culpatur. Quid etiam illud, quod de modo ipsius facti, quo epistola illa damnata est, prudentium rationi considerandum proposuimus, nonne in condemnatione quoque Theodori debet attendi, quoniam nec aduersus eum, uel si adhuc in corpore degeret, et hereticus prebaretur, olim Nestoriano errore damnato, in quo preoccupatus fuisse dicitur, tam multorum episcoporum erat [1 1Kb] queri sententiam, que nunquam pro ueterum hereticorum damnatione, sed aliquando pro nouorum exclusione fuit necessaria, si tamen admoniti  errata corrigere despexissent? Ideo uero nunc quesierunt hereticorum fautores ab uniuersali Ecclesia magistrum Nestorii pronuntiari Theodorum; ut quia facile monstrare possunt, non solum epistolam uenerabilis Ibe, laudes eius continentem, a synodo, quod false negatum est approbatam, uerum etiam sapientissimi Ioannis Antiocheni, et Orientalis concilii litteras, ad beatum Proclum et imperatorem Theodosium datas, in quibus idem Theodorus multo amplius est laudatus, etiam per hoc predictam synodum Nestorianam esse firmarent. Nam etipsa subscriptionis formula que data est in condemnationem eiusdem Theodori, non aliud uidetur ostendere, cum dictum est: »Si quis non anathematizat Theodorum Mopsuestie et eius dogmata, anathema sit,«  quod in nullius heretici damnatione meminimus contigisse: ut illi quoque anathema essent, qui anathema ei non dicerent. Siquidem multorum hereticorum multos et dogmata latent, et nomina, qui anathema esse non debent, quoniam non anathematizant eos quos nesciunt. Sed, quemadmodum dictum est, ut ad synodi Chalcedonensis iniuriam peruenirent, que cum apud se recitarentur ex epistola uenerabilis Ibe laudes ipsius Theodori, neque ipsi, neque dogmatibus eius dixit anathema, propterea talis data est contra consuetudinem contraque humanitatem formula subscribendi, quasi nemo aliter probari catholicus possit, nisi Mopsuesteno Theodoro et eius dogmatibus anathema dixerit. Quod decretum si recipimus, nichil est quod hereticis pro synodo Chalcedonensi  respondere possimus, cum dixerint: Sic uobis uisum est illam synodum excusare in libro cui consensistis, ut diceretis quod, non contenta facta ab Iba denegatione propter ad Marim epistolam, neque etiam pro eo facta testificatione clericorum Edessenorum, sed confirmans iudicatum Photii et Eustachii [2 1Kb] , petiuit Ibam, ad destructionem et exclusionem ad Marim impie epistole, anathematizare Nestorium et eius dogmata. Et reuera sic oportebat  orthodoxam synodum facere, cuiuscunque esset illa epistola, que Ibe tanquam sua erat obiecta, ut, ad remouendam penitus suspicionem, cogeret eumdem Ibam Nestorium anathematizare, cuius in eo [3 1Kb] mentio facta est. Quomodo igitur predicta synodus Chalcedonensis, si uere orthodoxa fuerat, expetens Ibam anathematizare Nestorium, et eius dogmata que non laudauerat, non expetiuit ut maxime Theodorum [4 1Kb] anathematizaret; quem audierat apud se ex memorata epistola recitari beatum preconem ueritatis, et doctorem Ecclesie, et in sua uita colaphizasse hereticos per ueritatem sue fidei, et post mortem spiritalia arma in libris propriis Ecclesiis [5 1Kb] reliquisse? An Theodorus, de cuius blasphemiis dixistis quod diaboli transgrediantur insaniam, propter zelum Dei, sicut [6 1Kb] scriptum est, non solum propriam ciuitatem  ab errore ad ueritatem conuertit, sed et longe positas sua doctrina instruxit Ecclesias? Que omnia cum ex epistola obiecta Ibe synodus Chalcedonensis audiret, non cegit eumdem Ibam sic laudatum anathematizare Theodorum: ob hoc profecto, quia Nestorii impium suscipiens errorem, eius quidem nomen occultauit, Theodori autem Mopsuesteni defendit, qui magister Nestorii fuit, quemadmodum in predicto libro, cuius diffinitionibus subscripsistis, de talibus dictum est. Hec cum nobis opposita fuerint, quid contra referre ualebimus, si orthodoxus non est qui Theodoro Mopsuestie et eius dogmatibus non dicit anathema? Proinde cognoscis, Auguste, quod in reprehensionem synodi Chalcedonensis hec fuerint constituta, uel si recitatam solummodo, non etiam  receptam ibi memoratam epistolam mentiamur. Et ideo complices hereticorum sua ratione suoque testimonio, sicut diximus, conuincuntur aduersus magnam synodum talia decreuisse. Nam si, ut fallaciter suadent, inde [7 1Kb] a nobis excusetur, quod non contenta uenerabilis Ibe episcopi negatione propter ad Marim epistolam, neque facta pro eo testificatione clericorum Edessenorum, expetiuit ab illo anathematizare Nestorium, quem in ipsa epistola non laudauit, inde non poterit excusari, quia non expetiuit ut Theodorum maxime, cum suis ibi dogmatibus predicatum, anathematizaret, cum secundum istos non aliter probari catholicus possit.



CAPUT II. Quod Theodorus ut Nestorii doctor accusari nequeat, cum rectam de Christo fidem contra Samosateni et Nestorii errorem teneat; et de symbolo quod Theodori dicebatur.


Quid etiam illud quod finxerunt eumdem Theodorum a beato Leone, uelut magistrum Nestorii, denotatum? Nunquid ob aliud eos tam manifestum mendacium, sine ullo respectu pudoris humani, fortasse credendum est, nisi ut ipsius synodi causam, quod ibi nec ipse damnatus est, nec que illum predicauit epistola, non solum Nestorii, id est catholici,  uerum etiam magni testis grauaret auctoritas? Sic enim dixit: »Oportet igitur manifeste intelligere quia sanctus Leo, confirmans ea que in Epheso acta sunt aduersus Nestorium a sancto Cyrillo, et hec custodiri precipiens, definita quidem uocat duodecim capitula sancti Cyrilli, quibus Nestorii adiudicatus est error: doctores autem anathematizat, Nestorii quidem Paulum Samosatenum et Theodorum Mopsuestenum, Eutychis autem Manicheum et Apolinarem impios, cum probari non possit quia Theodorum Mopsuestenum beatus Leo magistrum dixit esse Nestorii.« Sed proferant uel epistolam, uel quamcunque aliam scripturam, in qua hoc eum dixisse confirmant. Nam et oportebat eos promere ubi hoc beatus Leo dixerit, si uerum se dicere confidebant. uerum  ne hoc dubium relinquatur, nos ipsius Theodori uerbis doceamus quantum ab errore Pauli Samosateni fuerit alienus, qui, tertio decimo libro codicis quem mysticum appellauit, »Angelus diaboli est, inquit, Samosatenus Paulus, qui purum hominem dicere presumpsit Dominum Iesum Christum, et negauit existentiam diuinitatis Unigeniti, que est ante secula.« Item in opere quod contra Apolinarem [a 128Kb] edidit, tertio libro ita locutus est: »Manifestum est enim quod Samosatenus Paulus episcopus quidem fuit Antiochene Ecclesie Domini Dei, et Theodori [1 1Kb] autem et Artemonis [b 107Kb] errore egrotans, qui purum [2 1Kb] hominem dixerunt esse Dominum Iesum Christum, non eum cognoscentes Deum uerbum, et in substantia propria Filium Dei ante secula ex Deo Patre eterno  exstantem.« Nunquid hunc talia de Paulo Samosateno loquentem, et talia de Christo docentem, Leo Romanus cum ipso Paulo doctorem diceret esse Nestorii? Sed isti sic confidenter affirmant quodcunque uoluerint, quasi hoc sit uerum probare, quod uerba iactare. Ceterum absit ut hoc de illo sanctissimo uiro credamus; quoniam etsi Theodorus in quibusdam errasse monstretur, non ideo mendaciter accusandus est, in quibus culpabilis non est. Qui enim reprehendit et accusat errorem non uoluntarium, uoluntario mendacio se implicare non debet, quoniam scriptum est: Perdes omnes qui loquuntur mendacium . Non tantum uero miramur Eutychianos per suos satellites ita mentiri, quantum quod illis sic temere et sic facile creditur. Quomodo autem idem  Theodorus dicitur, quod hominem purum, id est hominem  tantum, non etiam Deum, dixerit Christum, qui propterea Paulum Samosatenum diabolum uocat, et Theodorum atque Artemonem hoc dicentes fatetur non sanam tenere doctrinam, sed in suo errore potius egrotare? Quid igitur ipse credidit esse Dominum Iesum Christum? hoc profecto, quod illos non cognouisse redarguit, id est Deum uerbum, et in substantia propria Filium Dei, quippe quem et ante secula ex Deo Patre eterne dicat exstantem. Non ergo, sicut in reprehensione sancte synodi fingitur, duos iste credidit, aut duos docuit filios, quasi alterius substantie dicens hominem Christum, et alterius Deum uerbum: qui, sicut eius uerba declarant, ipsum Dominum Iesum Christum non purum hominem, sed etiam Deum uerbum esse cognouit; nec sola auctoritate  aut dignitate persone, sed in substantia propria Deum et Filium Dei, sicut etiam in substantia propria hominem et filium hominis. Que in his uerbis occasio, que suspicio errori Nestoriano relinquitur? Ecce est aperta et omni ambiguitate carens Theodori fides, pro qua in epistola uenerabilis Ibe, sicut et a doctissimis Patribus, laudatur. Non est igitur quod Eutychiani de Nestoriano dogmate synodum criminentur, quia predictam epistolam, laudes Theodori continentem, pronuntiauit orthodoxam; sicut autem non est dicendus Manicheus, quia in hoc testimonio Dominum Iesum Deum uerbum, et in substantia propria Filium Dei, ante secula ex Deo Patre eterne exstitisse confessus, de eius humanitate conticuit, ita uelut Nestorii doctor accusari non debet, ubi de  eius humanitate disputans, de diuinitate non loquitur; aut ubi, Apolinaristarum hereticorum contradictione cogente, naturas amplius diuidit, quam ut heredum ipsorum, id est Eutychianorum, calumniam posset effugere. Accipe porro iam et aliud eorum [3 1Kb] mendacium, quod similiter finxerunt in eodem libro suo dicentes: »Oportet enim inspicere animo quia dicens Apostolus, qui personam uerbi significauit in Dei esse forma, quod est in essentia Patris , non dixit, quia qui erat in forma serui accepit, ut non preexistenti homini demonstraret uerbum unitum secundum Theodori et Nestorii insaniam;« nec tamen ostendunt ubi Theodorus dixit quia homini preexistenti unitum est uerbum. Nos igitur, etiam hoc in denotationem atque inuidiam  magne synodi mendaciter eos dixisse, ipsius Theodori  uerbis simpliciter ostendamus, qui non, sicut isti confingunt, ante iam subsistenti homini uerbum dixit unitum, sed ab ipsa in matris utero plasmatione hominis naturam cum Dei uerbi natura in unam substitisse personam. Nam tertio decimo de Incarnatione libro, sic dicit: »Bonum est in hoc loco maxime concludere quid uirtutis habeant ea que dicta sunt, siue conuersari, siue baptizari, siue crucifigi, siue mori, siue sepeliri et resurgere. Non puro alicui hec coaptantes homini dicimus: hoc enim in unaquaque dictorum demonstratione addere non moramur, ut nullam calumniantibus prebeamus male loquendi occasionem; sed inhabitato quidem a Deo uerbo ab ipsa in utero matris plasmatione; inhabitato uero, non secundum communem inhabitationem,  neque iuxta eam que in multis intelligitur gratiam, sed iuxta quamdam excellentem, secundum quam etiam adunari dicimus utrasque naturas, et unam iuxta adunationem effectam esse personam.« Ecce dum uolumus [1 1Kb] aliud eorum mendacium prodere, etiam omnes hic, aut pene omnes, eorum aduersus Theodorum de incarnatione Christi calumnias uidemus exclusas. Nam accusant eum illi, quod hominem purum dixerit Christum. Ipse autem dicit: »Siue conuersari, siue baptizari, siue crucifigi, siue mori, siue sepeliri et resurgere, non puro alicui hec coaptantes homini dicimus.« Si autem non puro alicui homini hec coaptat, igitur etiam Deum conuersari, et baptizari, et crucifigi, et mori, et sepeliri, et resurgere fatetur in carne suscepta, suamque sollicitudinem  monstrans: »Hoc enim, inquit, in unaquaque dictorum demonstratione addere non moramur, ut nullam calumniantibus prebeamus male loquendi occasionem.« Et neque sic amputare potuit occasionem querentibus occasionem. Item accusant eum illi, quod beatam Mariam Deum genuisse negauerit. Ipse autem dicit quod ab ipsa in utero [2 1Kb] plasmatione Deus uerbum adunatum sibi hominem inhabitauerit, secundum quod euangelista dicit: uerbum caro factum est, et habitauit in nobis . Item accusant eum illi quod sic habitasse dixerit Deum uerbum in assumpta hominis natura, sicut habitauit in multis sanctis atque prophetis, non ut adunatis utrisque naturis una fieret ex earum adunatione persona. Ipse autem dicit eum non secundum communem  habitationem inhabitasse, sed iuxta quamdam excellentem, secundum quam etiam adunari dicimus utrasque naturas, et unam iuxta adunationem effectam esse personam. Ubi simul et illud attendat pietas uestra, quoniam confictum [3 1Kb] de beato Leone, quod Theodorum dixerit doctorem fuisse Nestorii. Nam cum idem beatus Leo scribens Maximo Antiocheno  doceat quoniam catholice fidei petra, cuius  cognomen beatus Petrus apostolus sumpsit a Domino, propterea Nestorium anathematizet, quod uerbi carnisque naturam in beate uirginis conceptione seiungens, unumque Christum in duos diuidens, aliam deitatis, et aliam humanitatis uoluerit esse personam, non posset uelut eius magistrum Theodorum condemnare, qui iam dodum preuertens ipsius errorem Nestorii, contra docet ab ipsa in utero matris plasmatione Dei uerbi naturam cum ea que assumpta est in unam substitisse personam. Et hec quidem protulimus de Theodori scriptis, ex occasione conuincende falsitatis eorum quos aperte mentiri non puduit, dum pro eius persona epistolam uenerabilis Ibe conantur excludere, et pro epistola uenerabilis Ibe Chalcedonense concilium. Competenti uero  loco tanta et talia proferemus, ut si non ipsos calumniosos atque fallaces, alios certe peniteat, qui eis facile crediderunt. Quis autem commemorare possit, aut eorum omnes falsitates, aut omnia que in illo libro sparsa sunt, ad augendum crimen ipsius Theodori, et epistole Ibe in qua laudatus est, ut ex hoc magne synodo suscitaretur inuidia, quod eam pronuntiauit orthodoxam? Nam siue cum Nestorii, uel nescio cuius Cyri, siue cum Ioannis Greci [4 4Kb] faciunt mentionem, nolunt eos sine his conuiciari, siue cum testimonia proferunt Patrum, nolunt eos sine alterius eorum uituperatione laudare. Adhuc tamen aliud magnum ac duplex eorum mendacium publicemus: quod Chalcedonense concilium, non Ephesini tantum, uerum etiam ipsius Chalcedonensis iudicio uideri notabile  uoluerunt, dicentes: »Theodori symbolum et in Epheso sub sancto Cyrillo synodus, et in Chalcedone condemnauerunt, atque anathemati subdiderunt cum conscriptore eius;« cum in Ephesina synodo [a 31Kb] referatur quidam nomine Charisius, presbyter et economus Philadelphie, nescio quos Antonium et Iacobum presbyteros accusasse de societate Nestorii, et docuisse quod non Ecclesie symbolum, sed aliud, conuersis Tessarescedecatitis hereticis, qui non cum Ecclesia, sed quartadecima luna pascha celebrabant, tradiderunt; nec ibi dicatur, uel ab ipso Charisio, uel a quoquam, illud symbolum Theodori fuisse. Beatus Cyrillus scribens Orientalibus dicit: »Prolata est in sancta synodo Ephesina definitio, ueluti a Theodoro deposita, sicuti offerentes dicebant;«  nec affirmat eam Theodori fuisse; uerum neque cum eius conscriptore, ut isti confingunt, refert esse damnatam, quia et nec iuste fieret. Lex enim nostra, sicut in Euangelio scriptum est, non iudicat hominem, nisi audierit ab eo prius, et cognouerit quid faciat . Falsum ergo est et quod dixit [5 1Kb] , apud synodum Ephesinam Theodori symbolum cum suo scriptore damnatum. In Chalcedone etiam non  alibi mentio Theodori facta est, nisi ubi ex epistola uenerabilis Ibe recitatum est nomen eius. Cognoscant itaque se nichil suis subreptionibus profecisse, quibus obtinere conati sunt ut Chalcedonensis synodus sibi contraria uideretur, approbans epistolam laudantem Theodorum, quem cum symbolo damnauerit suo. Ex his quidem satis superque produntur fautores hereticorum, sicut epistolam uenerabilis Ibe, ita etiam Theodorum Mopsuestenum episcopum, in destructionem synodi Chalcedonensis et decretorum pape Leonis, a quo eiusdem synodi gesta sunt approbata, anathemati subdidisse.



CAPUT III. Quod Theodorum imperite arguant, quod Christum in passione formidasse et turbatum fuisse dixerit, cum Christus et martyres ad mortem re ipsa trepidarint.


Nunc illa proferamus in quibus etiam beati Cyrilli testimonium suo conuincuntur impugnasse iudicio. Nam affirmantes ipsum esse auctorem nescio cuius operis [a 1Kb] , in quo aliqua sancti Diodori Tarsensis episcopi ac Theodori dicta culpantur, negare non possunt quin ibi dixerit: »Scripti sunt a magno Theodoro aduersus Arianorum et Eunomianorum hereses uiginti forte et adhuc amplius libri, et alia preter hec euangelica et apostolica scripta interpretatus est. Et hos quidem labores nullus ausus est increpare, sed dextro decreto honorare studium rectorum dogmatum quod in eis est.« Isti uero e contrario eumdem Theodorum in Euangelii expositione reprehendunt,  in quo labores eius, quisquis est auctor illius operis, perhibet quod nullus ausus fuerit increpare, sed dextro potius honorare decreto; et hinc eum impium uocant, quod Dominum in passione, et formidasse [b 1Kb] , et turbatum esse dixerit, ita ut hoc quoque dicerent: »Horremus etiam solum memoriam blasphemiarum eius, et Deo supplicamus ut nobis fiat propitius, quod omnino in lingua talia sustinemus asserentes trepidare in passione eum posse, qui suis famulis qui pro eius nomine martyrium susceperunt talem donauit gratiam, ut cum gaudio et promptitudine et alacritate passiones adirent.« Hec autem reprehensio et detestatio scriptorum Theodori sanam doctrinam beati Leonis synodi Chalcedonensis auctoris impugnat [1 1Kb] ,  qui scribens Iuuenali Hierosolymitano episcopo dicit : »Utere igitur, frater carissime, inuictissimis catholice fidei documentis, et euangelistarum predicationem sanctorum locorum in quibus degis testificatione defende. Apud te est Bethleem, in qua salutifer Dauidice uirginis partus illuxit, que inuolutum pannis inter angustias diuersorii presepe suscepit. Apud te est declarata ab angelis, adorata a magis, et per multorum infantium mortes ab Herode quesita Saluatoris infantia. Apud te est, ubi pueritia eius adoleuit, ubi adolescentia maturauit, et per omnia [2 3Kb] incrementa corporea in uirum perfectum ueri hominis natura profecit, non sine cibo esuritionis, non sine somno quietis, non sine fletu miserationis, nec sine pauore formidinis. Unus enim atque idem est, qui et in Dei forma operatus  est miracula magna uirtutis, et in forma serui subiit seuitiam passionis.« Si ergo de nobis heretici querunt cur non et Leonem condemnemus predicantem, et predicari cogentem, quod Christus non sine pauore formidinis subiit seuitiam passionis, quid respondebimus Theodoro nunc pro tali [3 1Kb] confessione damnato, nisi aut Leonis esse illam epistolam denegemus, ad solitum mendacium [4 1Kb] confugientes auxilium, aut et ipsum Leonem cum Theodoro concedamus esse damnandum? En qualia in defensionem concilii Chalcedonensis, et Romani Leonis, conscripta dicuntur, que nos suo preiudicio, et ipsam synodum, et Leonem damnare compellunt: et qui pro Dei timore talibus noluerint admisceri, et  in Ecclesie preiudicio composita esse docuerint, digni dicuntur [5 1Kb] exsilio, digni carceribus. Nihil autem mirum; nam talia semper mundus arguenti se retribuit ueritati. Quid porro est, quod in eodem libro in quo Theodorus dicitur diaboli transgressus insaniam, quia Dominum nostrum in passione formidasse et turbatum esse confessus est, Athanasius approbatur, quod in libro tertio aduersus Arianos [c 34Kb] scribens de proprietatibus duarum Christi naturarum, hoc etiam dicat: »Etenim perturbari carnis proprium est: potestatem autem habere ponendi et sumendi quando uult animam, non est hoc proprium hominis, sed uerbi uirtutis est?« Ecce ipsi non alibi, sed in eodem libro, immemores sui, fatentur  quod beatus Athanasius ueraciter in passione Dominum dixerit esse turbatum. Cur ergo sibi contrarii, in quo Athanasium probant, ut magno concilio preiudicent, Theodorum damnant? Qui beatus Athanasius ita locutus est etiam in libro quem de Trinitate conscripsit: »uerbum enim et Filius Dei semper erat Dominus Deus, et non post crucifixionem factus est Dominus iehsu Christus, sed, ut predixi, humanitatem eius effecit diuinitas Dominum et Deum. Et quando dicit: Pater, si possibile est, transeat a me calix iste; uerumtamen non mea uoluntas fiat, sed tua: spiritus quidem promptus est, caro autem infirma , duas uoluntates hic ostendit: humanam quidem que est carnis, aliam uero que est deitatis; et humana quidem propter infirmitatem carnis recusat  passionem, diuinitas eius prompta est.« Cum igitur sanctus Athanasius duas uoluntates profiteatur in Christo, humanam quidem propter infirmitatem carnis recusantem passionem, aliam uero eius, que deitatis est, promptam, rescire iam debent Eutychiani, quoniam, sicut est consequens ut si iuste damnatur pro tali confessione Theodorus, Romanus [1 1Kb] Leo non possit absolui, ita necessario nec ipse, quem uenerari se dicunt [2 1Kb] , Athanasius absoluatur. Sed quid ego de Athanasio loquar, quando nec ipsos euangelistas dubitarunt incessere, cum per Theodori damnationem ad beati Leonis et synodi Chalcedonensis iniuriam tendant, quod epistolam Ibe, laudes eius continentem, pronuntiauit orthodoxam? Nam rursus Theodoro Apolinaristis resistente, qui, sicut nunc  Eutychiani, humanam in Christo uolebant euacuare naturam, et dicente ad comprobationem ipsius humane Christi nature, quod, imminente passionis articulo, et impensius orauit, et ab angelo confortatus est, dicitur ab istis: »Quomodo opus habebat angeli solatio angelorum operator? sicut Apostolus dicit: Quia in ipso creata sunt omnia que in celis, et que in terra, uisibilia et inuisibilia . Et adiiciunt etiam illud, quod supra meminimus, dicentes: Aut quomodo trepidabat passionem qui suis famulis qui pro nomine ipsius martyrium susceperunt talem donauit gratiam, cum gaudio et promptitudine et alacritate adire passiones?« Que omnia non contra Theodorum, nec contra epistolam uenerabilis Ibe que Theodorum laudauit, nec contra beatum Leonem  qui similia docuit, sed potius contra Ioannem et Lucam euangelistas ibi dixerunt. Nam et Ioannes refert dicentem Dominum: Nunc anima mea turbata est; et quid dicam? Pater, saluifica me ex hora hac . Et Lucas autem: Apparuit illi angelus de celo confortans eum; et factus in agonia, prolixius orabat: et factus est sudor eius sicut gutte sanguinis decurrentis in terram . Quocirca grauissimas illas contumelias, quas Theodoro propter hanc sententiam ingesserunt, uolentes ex eis beatum Leonem et Chalcedonense maculare concilium, quicunque  sanum sapiunt, euangelistis potius ingesta esse cognoscant. Si autem recipimus istos dicentes: Quomodo opus habebat angeli solatio angelorum operator? ut nullius eum credamus in suscepta natura eguisse solatii, apostolum quoque Paulum non recipiemus dicentem: Nostis enim gratiam Domini Iesu Christi, quoniam propter uos egenus factus est, cum esset diues, ut illius inopia uos diuites essetis . Sed refragantes omnibus que de illo scripta sunt, dicemus etiam nos: Quomodo opus habebat mammis et lacte materno panis angelorum? aut quomodo opus habebat humanis ulnis et sinu gestari, qui gerit omnia uerbo uirtutis sue? aut quomodo opus habebat somno, qui non dormitat custodiens Ierusalem? Ut ita iam uerbo tenus duas dicamus eius esse  naturas, rebus ipsis euacuantes quod profitemur in uoce, sicut etiam Chalcedonense concilium nos dicimus honorare, cuius sententie repugnamus. Non autem dicerent Euangelio resistentes: Quomodo trepidabat passionem, qui suis famulis qui pro nomine ipsius martyrium susceperunt talem donauit gratiam, cum gaudio et promptitudine et alacritate adire passiones, si aut homines, aut saltem ut hominibus, de rebus loquerentur humanis. Quid ergo? non trepidauerunt martyres mori? neque naturali affectu commoti expauerunt ad mortem, que utique non ex natura, sed ex peccatis supplicium est? Et ita eos spe futurorum [3 1Kb] cum gaudio atque alacritate passiones adire credimus, ut nullatenus trepidatione malorum presentium mouerentur? non utique, nam uellent  non per mortem ad illud quo tendebant peruenire si possent. Propter hoc etiam ipse Dominus Petro dixit: Amen, amen, dico tibi: Cum esses iunior, cingebas te, et ambulabas ubi uolebas; cum autem senueris, extendes manus tuas, et alius te cinget et ducet quo non uis. Hoc autem dixit, sicut euangelista nos docuit, significans qua morte clarificaturus esset Deum . Audiunt dicentem ueritatem: Alius cinget et ducet quo non uis, et ipsi iactant inaniter quod nulla fuit in martyribus trepidatio passionis. Sic possunt dicere quoniam et si quisquam lethali ulcere de uita desperans, spondente medico quod ei ferro possit restituere sanitatem, ita spe future salutis gaudeat, ut presentem sectionis molestiam non reformidet. Attendat [4 1Kb] uero quid etiam Paulus dicat  apostolus, de ipsa morte corporis loquens: Scimus enim quoniam si terrestris domus nostra huius habitationis dissoluatur, quod edificationem ex Deo habeamus domum non manu factam eternam in celis. Nam et in hoc ingemiscimus habitationem nostram que de celo est superindui cupientes, si tamen et uestiti, non nudi inueniamur. Nam et qui sumus in tabernaculo, ingemiscimus grauati, eo quod nolumus exspoliari, sed superuestiri, ut absorbeatur mortale hoc a uita . Apostolus itaque domum, siue tabernaculum, uocans corpus, dicit quod eo nollet exspoliari; sed  fieri potest, et superuestiri potius immortalitate, ut ad eam non corporis exspoliatione transiret. Sed nescio quid dicunt, quia martyres, quibus dictum est: Cum autem persequentur uos in ciuitate ista, fugite in aliam , non trepidabant mori, imo trepidabant non mori. Nollent, si fieri posset [1 1Kb] , sed naturali sue uoluntati uoluntatem Dei deuotione et obedientia preferebant. Quod et illa uerba Domini significauerunt, quibus dum diceret: Pater, si uis, transfer calicem istum a me, ibi statim subiunxit, et ait: uerumtamen non mea uoluntas, sed tua fiat . Quod ergo ait: Nolite timere eos qui occidunt corpus, animam autem non possunt occidere; sed potius eum timete qui potest animam et corpus perdere in gehennam , non illud quod contra  naturam est imperauit, ut humanam mentem nulla mortis trepidatio tangeret, alioquin suum diceretur impugnasse preceptum, cum ipse daret de fuga consilium; sed, ut timor timore uinceretur, dixit: Nolite eos timere qui occidunt corpus. Ideo secutus adiecit, sed potius eum timete qui potest animam et corpus perdere in gehennam. Quid autem hinc etiam condiscipulus predicti Mopsuesteni Theodori, sanctus Ioannes Constantinopolitanus dixerit aduertamus. Qui exponens eumdem locum Euangelii secundum Mattheum, sic ait: »Ipse quidem intentius orat, ne uideatur simulatio esse negotium, et sudores defluunt propter eamdem iterum causam: et ne hoc dicant heretici, quoniam simulabat agoniam, ideo et sudores sicut gutte sanguinis, et angelus confortans  eum apparuit, et mille timoris argumenta. Et ne quis dicat uerborum esse figmentum, propterea et oratio, et dicere quidem: Si possibile est, transeat, ostendit humanitatem; dicere uero: uerumtamen non sicut ego uolo, sed sicut tu, ostendit quomodo per uirtutis studium et patientiam doceamur, et retrahente nos natura, subsequi Deum.« Qui etiam in commento quod in Ioannis Euangelium fecit, capitulo uigesimo sexto, cuius est initium: Qui amat animam suam perdet eam, ita locutus est: »Ut non dicant quoniam ipse, alienus a doloribus humanis existens, facile de morte philosophatur, et periculi expers nos admonet, ostendit quia et agoniam propter utilitatem non recusat: hec autem dispensationis sunt, non diuinitatis; propterea ait: Nunc anima mea turbata  est . Alioquin, nisi hoc est, quam consequentiam habet quod dictum est, et dicere: Pater, saluifica me ex hac hora? sic perturbari, ut et liberationem quereret, si quidem esset effugere? Hec nature humane infirmitatis sunt, sed non habeo quid dicam, inquit, liberationem poscens: propter hoc [2 1Kb] ueni in horam hanc; quasi diceret: uel si turbamur ac perturbamur, non fugiamus mortem. Nam et ego nunc perturbatus, non dico ut fugiam; decet enim ferre quod superuenit. Non dico: Libera me ex hora hac; sed quid? Pater, glorifica [3 1Kb] nomen  tuum. Et quidem perturbatione hoc cogente dicere, e contrario dico: Glorifica nomen tuum, hoc est, dum eam ad crucem: quod multum hoc quod humanum est demonstrat, et naturam non uolentem mori, sed presentis auidam uite, ostendens quoniam non erat alienus ab humanis passionibus. Quomodo enim nec bibere crimen est, neque dormire, sic neque presentis uite habere desiderium. Christus autem corpus mundum a peccatis habuit, non a carnalibus necessitatibus expeditum, alioquin nec corpus fuit.« Nunquid Mopsuestenus Theodorus, qui in beati Leonis et synodi Chalcedonensis preiudicium condemnatur, ad asserendam Christi humanitatem, sicut eius condiscipulus beatus Ioannes, mille timoris argumenta in ipsius passione confessus est; aut alicubi ab eis,  quemadmodum iste preclarus doctor Ecclesie, sic turbatum ac perturbatum in passione Christum dixisse probatus est, ut etiam liberationem quereret, si quidem esset effugere; et alia multa que naturam eius humanam non uolentem mori, sed presentis auidam uite Ioannes insinuare testatur: quoniam sicut potare crimen non est, neque dormire, ita nec desiderium habere uite presentis? Quodque maius est, et quorumdam modo [forte quodammodo] nouitie doctrine peremptorium, in hoc suam sententiam claudit: Quoniam hec passionibus Christi subtrahere, nichil est aliud quam ipsam corporis substantiam eius denegare, cum dicit: »Christus autem corpus mundum a peccatis habuit, non a carnalibus necessitatibus expeditum, alioquin neque corpus fuit.« Quid  autem ego alia de hac re, uel predictorum, uel aliorum uenerabilium Patrum testimonia proferam, cum iam sibi sufficienter in eodem suo libro ipsi responderint, sancti Athanasii testimonium contra se, quemadmodum supra meminimus, proferentes, in quo ait: »Etenim perturbari carnis proprium est; potestatem autem habere ponendi et sumendi, quando uult, animam, non est hoc proprium hominis, sed uerbi uirtutis est.« Quid igitur ibi e contrario, quasi aliquid magnum, dicunt beatum Athanasium in eodem tertio aduersus Arianos libro, de Christo dixisse: »Quem Deus existens formidaret, aut cur mortem pertimesceret, dum esset ipse uita, et alios ex morte liberans; aut quomodo dicens: Nolite timere occidentem corpus, ipse formidaret?« Intelligant hoc  eum secundum eius diuinitatem dixisse aduersus Arianos, qui ea que humanitatis fuerant ad diuinitatis eius iniuriam transferebant. Nam quomodo non solum in eodem opere, sed in eodem etiam libro utrumque diceret? nisi forte similem istis Athanasium credimus, ut ipse quoque dicatur ita sibi fuisse contrarius. Hoc et de aliorum testimoniis Patrum dixerim que ibi se congessisse contra euangelicam sententiam gloriantur. Sunt et alia multa in ipso eorum libro quibus semetipsos impugnant, aduersa sibi loquentes, que nunc persequi longum est, et melius  uobis relinquimus arguenda, quoniam hoc facillime fieri potest: et illud opus a quolibet elaboratum magis ornari debet titulo nominis uestri, per quod callide excogitata in preiudicium magne synodi falsitas refellitur.



CAPUT Iu. Quod Theodorum immerito calumnientur, quasi in expositione historie centurionis Christum purum hominem esse docuerit.

Nunc aliud aperiamus, in quo iterum suo testimonio conuincuntur, beati Cyrilli, quod secutos se iactant, impugnasse iudicium, cum, ad preiudicium magne synodi, similiter eumdem Theodorum criminantur interpretantem Euangelium secundum Mattheum dixisse »quia Christum, non tanquam Filium  Dei [a 1Kb] , et ante omnem existentem creaturam, et eorum que sunt opificem, adiit centurio pro pueri sui salute.« In hoc autem capitulo etiam fraudulenta falsitas eorum satis apparet. Nam inde ab eis Theodorus accusatur, unde magis debet ab eorum accusatione defendi. Non enim, sicut fingunt, exponens hunc locum Euangelii, quid ipse de Christo sentiret ostendit, sed potius quid centurio de illo putauerit. Imo et quid ipse sentiret ostendit. Nam qui centurionem dixit, quod ignorantia [1 1Kb] non ut Deum, et ante omnem existentem creaturam, et eorum que sunt opificem, Christum adierit, procul dubio ipse non hominem tantummodo, sicut Nestorius, sed etiam Deum, et ante omnem existentem creaturam, et eorum que sunt opificem, Christum esse cognouit. Quomodo autem ipsi consuete, prout uoluerunt,  corruptam Theodori sententiam in libro suo posuerint, ostendemus, ac deinde quomodo se habeant eius uerba secundum scriptorum monumenta docebimus, ut in hac una cognoscere [2 1Kb] ualeatis quanta per alias eius sententias immiserint importuna que ille non dixit, quanta subtraxerint opportuna que dixit. Sic enim dixerunt: »Sed et residuas Theodori blasphemias simili conuincamus modo. Dicit enim ipse impius Theodorus, aduersus Christum insaniens, et neque ab eo facta mirabilia tanquam a Deo facta dans, centurionis uocem quam ad Dominum dixit, in pueri curatione, contrarie interpretans in Euangelio secundum Ioannem [3 1Kb] dicit hec: Bene adiecit illud: Nam et ego homo sum, quasi: Nihil mirabile, si istud posse habes, homo, cum sis  accipiens a Deo; quoniam ego cum sim homo, accipio obedientes, semel habens iubendi potestatem ut uoluero, per dantis munificentiam. Propter quod nichil ab re est, te et hanc sumente a Deo potestatem, uerbo tantum iubente expelli passiones.« Neque enim tanquam Dei Filium, et ante omnem creaturam  subsistentem, et omnium que sunt opificem, adierat centurio. Hec ex eorum libro in nostrum transtulimus. Et licet in his etiam uerbis que pro suo libitu composuerunt, non penitus obscurari potuerit dicentis intentio, quoniam, sicut dictum est, non suam fidem, sed existimationem in eis ignorantis centurionis expressit, tamen ut hoc euidentius appareat, integra ipsius Theodori uerba ponamus. »Supplicabat autem ei, inquit, ut curaret puerum. Ad quem Dominus dicit: Ego ueniens curabo eum. Propterea maxime ipse promptius ire promisit, ut uirtus centurionis cum refugit appareret. Etenim, non sum dignus, dicit, ut intres sub tectum meum; igitur uerbo tantum dic, et hoc curare [4 1Kb] sufficiet. Primum igitur reuerentiam multam, secundo autem  maximam fidem ostendit. Deinde et cum prudentia fidem propriam monstrans: Nam et ego homo sum sub potestate, habens sub me milites, et dico huic: uade, et uadit; et alio: ueni, et uenit; et seruo meo: Fac hoc, et facit. Prudentie enim erat, secundum rationem que ei uidebatur, talia credere de Christo. Homo enim et ego; sed tamen quorum accepi potestatem, horum sum dominus: que mihi uidentur, ea fiunt a meis subiectis. Ergo nichil ab re est, et te hanc sumente a Deo potestatem, uerbo tantum iubente expelli passiones. Neque enim tanquam Dei Filium, et ante omnem creaturam subsistentem, et omnium que sunt opificem, adierat centurio. Hec enim neque discipulorum erat tunc scire ante crucem, sicut in reliquis ostendemus, Domino adiuuante, subtilius, sed tanquam hominem per uirtutem  adeptum a Deo maiorem quam est hominis potestatem. Unde ei dixit: Nam et ego homo sum.« Hoc modo se habent uerba Theodori. Iam nunc confer utrumque [5 1Kb] sicut te dignum est, imperator, et inuenies quanta ab eis fuerint supposita, et quanta subtracta, ne ueritas appareret. Maxime autem, quis non uideat quia non ob aliud subtraxerunt quod ibi dictum est: »Prudentie enim erat, secundum rationem que ei uidebatur, talia credere de Christo;« nisi ut in illis uerbis centurionis [6 1Kb] ignorantis existimationem, quam suam fidem, uideretur Theodorus magis [7 3Kb] expressisse; uel illud extremum quod pertingere noluerunt, ubi ait: »Hec enim neque discipulorum erat tunc scire ante crucem, sicut inferius ostendemus, Domino adiuuante, subtilius?« Collige  itaque pariter cum his uerbis finem sententie, et inuenies Theodorum, qui Christum, non tanquam hominem per uirtutem adeptum a Deo maiorem, quam est hominis, potestatem, sed uerum Dei Filium credidit, et ante omnem creaturam subsistentem, et omnium que sunt opificem. Nam quomodo diceret:  Nec discipulorum erat tunc scire ante crucem, nisi hec ipse sciret, et discipulos quoque post crucem crederet cognouisse? Quis porro istorum tantas fraudes mendaciaque non horreat? Si non consideratur quod scriptum est, Perdes omnes qui loquuntur mendacium , et timor Dei contemnitur, pro humano saltem pudore, qui facile deprehendi poterant, manifesto mendacio debuerant abstinere; et tamen de ipso Theodoro loquentes dicunt: »Horremus etiam solam memoriam blasphemiarum eius, et Deo supplicamus, ut nobis fiat propitius quod omnino in lingua talia sustinemus.« Quanta conscientie sanctitas, et quanta sinceritas! Quomodo se probant blasphemiarum que ab alio dicte sunt horrere memoriam, qui tanta que non sunt dicta confingunt?  aut quomodo eis non propitietur Deus, ita simpliciter ac ueraciter inuocatus? Isti sunt qui docent nouam, et tam Leoni Romano, donec aduixit, quam toti hactenus Ecclesie incognitam ueritatem. Abiiciantur, obsecro, tales, et profugentur ab auribus uestris, nec eis ultra sit liberum titulo uestri nominis sua mendacia prenotare. Nam si hanc manifestam Theodori de centurione sententiam, per quam magis eum, quomodo promiseramus, ostendimus ab eorum accusatione defendi, sic impudenter accusauerunt, sic aliis suppositis quidem, aliis uero subtractis, obscurare conati sunt, ut ea in contrarium sensum seua interpretatione conuerterent; quid illos in ceteris fecisse credendum est, ubi predictus Theodorus, Apolinaristis contradicens, quedam certatiue  magis quam modeste cauteque locutus est? Ac si beati Cyrilli, quemadmodum iactant, eos teneret auctoritas, non solum euangelica scripta male fuisse a Theodoro interpretata non dicerent, in quibus ille perhibet, sicut affirmant, labores eius nullum fuisse ausum increpare, sed dextro decreto honorare studium rectorum dogmatum quod in eis est; uerum etiam quecunque in aliis eiusdem Theodori scriptis similia non culparent, sed potius se crederent minus eorum rationem potuisse cognoscere; ne, talibus temere improbatis, consequenter et illa que in laboribus eius a beato Cyrillo approbata esse non denegant, culpare pro similitudine uiderentur. Si autem quia Nestorianus error Christum, non tanquam Dei Filium, et ante omnem creaturam existentem,  et omnium que sunt opificem credit, ideo Theodorum condemnauerunt, uelut similia sapientem, necessario sequitur ut quia probatus est idem Theodorus, Christum Dei Filium, et ante omnem creaturam subsistentem, et omnium que sunt opificem credidisse, inique fuerit condemnatus, quasi Nestorii doctor, cuius errori multum uidetur fuisse contrarius. Cernis itaque, pie princeps, quomodo, si nobis alia defuissent, hoc uno satis idonee doceremus, etiam  epistolam uenerabilis Ibe, quam synodus approbauit, indigne pro laude Theodori fuisse damnatam.



CAPUT u. Quod falso Theodorum accusent, quasi personarum Trinitatem cum Sabellio negarit, unamque Patris et Filii et Spiritus sancti personam esse docuerit.

Quid etiam quod eque ad exaggerandam inuidiam sancte synodo iniuriam, in qua dum recitarentur laudes ipsius Theodori, anathematizatus non est, dicunt eum Trinitatem quoque negasse, et iuxta Sabellium unam Patris, et Filii, et Spiritus sancti credidisse personam? Nunquid et hoc contra [1 1Kb] beati Cyrilli sententiam dicunt, si ipse in illo opere quedam  scripta sancti Diodori, et discipuli eius Theodori, culpat? Nam quicunque sit, testificatur interea quoniam Theodorus aduersus Arianorum et Eunomianorum hereses uiginti et amplius libros irreprehensibiliter scripsit; quod non aliter posset, nisi confitens Trinitatem: quoniam et euangelica atque apostolica scripta recte interpretatus est, in quibus et Mattheus precepisse Dominum refert: Euntes docete omnes gentes, baptizantes eos in nomine Patris, et Filii, et Spiritus sancti . Et Paulus Corinthiis dixit: Gratia Domini nostri Iesu Christi, et caritas Dei, et communicatio sancti Spiritus, cum omnibus uobis , et similia [2 1Kb] , per que nobis in euangelicis atque apostolicis scriptis insinuata est Trinitas. Cum igitur hec, ut dicunt, beatus Cyrillus Theodorum irreprehensibiliter exposuisse  perhibeat, quomodo non contra eius testimonium affirmatur quod idem Theodorus negauerit Trinitatem, et unam trium docuerit esse personam? »Dixerunt enim: uerumtamen, ut omnes Christiani, Theodori insaniam cognoscentes, non circumferantur impiis illius doctrinis, parua ex eius blasphemiis conscriptis, in conflicto ab eo symbolo, presenti nostro indidimus libro, que constant in ipsis sermonibus: Confitemur Patrem [a 69Kb] perfectum persona, et Filium similiter, et Spiritum sanctum ibidem [3 1Kb] . Et hec quidem Theodorus impius. Oportet autem auditorem inspicere quia in sancta Trinitatis persona dicens similiter et ibidem [4 1Kb] , unam personam ostenditur dicere trium nominum sancte Trinitatis, secundum Sabellii insaniam.« Quoniam ergo dixerunt:  Oportet autem auditorem inspicere, non mihi contemnendi uidentur, sed, ut monuerunt, inspicienda nobis atque aperienda sunt et illa uerba que dicunt esse Theodori et ipsorum quibus ea refellere uoluerunt, ut dignosci facillime queat qui magis uideantur loqui secundum Sabellium: utrum ille, quisquis est, qui dixit: »Confitemur Patrem perfectum persona, et Filium similiter, et Spiritum sanctum ibidem  [1 1Kb] ;« an isti, qui dicunt: Oportet autem auditorem inspicere quia in sancte Trinitatis persona dicens similiter et ibidem [2 1Kb] . Hi enim magis uidentur iuxta Sabellii errorem, quem quasi redarguunt, loqui, qui dicunt in sancta Trinitatis persona, et non sicut ueritas habet, in sancte Trinitatis personis. Hec autem prius inconsiderate loquentes, postea laborant ostendere, et nobis, tanquam hinc dubitemus, probare conantur quod tres persone sint, Pater, et Filius, et Spiritus sanctus. Quibus hoc ego compendiose respondeo, quod istud symbolum, in quo negatam perhibent Trinitatem, priorum testimonio affirmetur non esse Theodori: quia Trinitatem negare non posset, quem beatus Cyrillus, ut ferunt, aduersus Arianorum et Eunomianorum hereses uiginti  forte et adhuc amplius libros et alia preter hec euangelica et apostolica scripta interpretatum esse indicat, et hos quidem labores eius nullum fuisse ausum increpare, sed dextro decreto honorare studium rectorum dogmatum quod in eis est. Denique idem Theodorus in epistola ad Artemium Alexandrinum presbyterum secunda, sic dicit: »Quos oportuit scire quia Patrem, et Filium, et Spiritum sanctum adoramus, in istis diuinam et eternam et increatam compleri dicentes Trinitatem. Quoniam eiusdem essentie est unumquodque horum, hoc est eterne omnium factorum cause, et reuera diuine. Et Pater non propter aliud, sed propter propriam essentiam adorandus est. Ita etiam et Filius, non pro alio hoc accipiens, sed quia illius et talis essentie est, circa  quam congruebat hec impleri. Similiter etiam et Spiritum sanctum eiusdem essentie cognoscentes, propter propriam essentiam adoramus. Sic et tres personas dicimus, unamquamque perfectam, et eiusdem essentie, eterne ac diuine, et eorum que facta sunt causam arbitrantes esse, et tres adoramus personas, unius eas essentie credentes reuera diuine. Quomodo itaque possibile est quartam personam super has addere illam que assumpta est serui formam? quam neque eiusdem substantie arbitramur esse, cui neque propter se cultus debetur, neque propter propriam essentiam debere suscipere adorationem agnoscimus, neque ipsam solam apud se diuise in propria persona adoramus, sicuti diuidi eam putant.« Nunquidnam post horum commemorationem  iactare debent, a Theodoro symbolum esse confictum in quo negatam asserunt Trinitatem? Aut uel nos dubitare debemus sanctis Patribus credere, quod alienus fuerit a sensu Nestorii? Nam in hoc testimonio non solum tres personas et Trinitatem confitetur, Patrem, et Filium, et Spiritum sanctum; sed etiam negat esse possibile uelut quartam personam super has addere illam que assumpta est serui formam: quam sic contra Apolinarem et Eutychem  asseruerat alterius esse substantie, et non eiusdem cuius est deitas, ut tamen eam solam contra Nestorium neget, uelut in propria persona, esse diuisam, tanquam sciens ad unam ex Trinitate subsistentiam pertinere. Quod si et hec nobis ex his que scripsit testimonia defuissent, et alia multa que postea proferemus, pudere debuit eius accusatores tam absurda sibique contraria de quocunque confingere. Nam cum ipsi dicant quod Trinitatem negauerit, tanquam Deus solitarius, nec Filium habeat, nec Spiritum sanctum, contra iterum ipsi dicunt quod duos predicauerit filios. Sed quomodo et unum negasse, et duos predicasse dicatur, ignoro. Ridiculum, pie imperator, ridiculum, sed dolendum. Ecce quales nuge sunt, quibus subscribere coguntur episcopi,  et nisi fecerint, digni exsilio iudicantur. Ecce ad quod confirmandum adducitur etiam Romanus episcopus, ne quid inausum uideretur ambitiosa hereticorum subreptio reliquisse.



CAPUT uI. Quod Theodorus prophetias de Christo non euacuarit, etsi aliquas interdum etiam moraliter exponat; et quod constanter a Cyrillo laudatus sit.

uerum etiam et aliud accipe, in quo similiter ut amplius notabilem facerent magnam synodum, tanquam non unius tantum heresis, aut duarum, criminibus inuolutum Theodorum laudari pertulerit [3 1Kb] , et sibi, et iudicio beati Cyrilli, suo testimonio conuincuntur esse contrarii, dicentes eumdem Theodorum  amputare quoque omnes in Christo factas prophetias [a 1Kb] . Quem cum indigne, uelut pro Iudaica impietate, damnauerint, dicentes quod non Deum crediderit Christum [b 23Kb] , rursus ex aduerso etiam Manicheorum ei crimen impingunt, quos nouimus uetus non accipere Testamentum. Nam Iudei quoque Christum per prophetas annuntiatum esse non denegant: sed adhuc cum uenturum exspectant, quem uenisse nos credimus. Cui uero sit uel parum intelligenti credibile ut dicatur episcopus in Ecclesia catholica credidisse ac docuisse quod nichil prenuntiauerint de Christo prophete, et in eius communione mansisse? Neque enim, sicut multorum hereticorum, occultus hic error est, aut aliqua uerisimilitudine coloratus, ut non primo religiosas aures offendat auditu, cum dicitur,  nichil de Christo prophetasse prophetas. Hoc quippe est euacuare omnes in Christo factas prophetias, quod iactatur fecisse Theodorus. Quamuis itaque sua sponte quod hic de illo confictum est incredibile uideatur, tamen et hoc secundum ipsos contra beati Cyrilli sententiam dicitur. Nam si omnes in Christum factas prophetias Theodorus amputauit, non recte euangelica scripta interpretatus est, in quibus Lucas Dominum dixisse commemorat: Hec sunt uerba que  locutus sum ad uos, cum adhuc essem uobiscum: quoniam necesse est impleri omnia que scripta sunt in libro Moysi, et Prophetis, et Psalmis de me . Sed neque Apostolum recte exposuit, qui in Epistolarum suarum principio dicit: Paulus seruus Christi Iesu, uocatus apostolus, segregatus in Euangelium Dei, quod ante promiserat per prophetas suos, in Scripturis sanctis de Filio suo, qui factus est ei ex semine Dauid secundum carnem ; et alia sexcenta huiusmodi, quibus plena sunt euangelica et apostolica scripta. Quid autem idem Theodorus in commento Epistole ad Romanos predictum capitulum exponens dixerit, attendamus: »Et quoniam nouum quodammodo esse uidebatur quod ab eis de Christo dicebatur, adiungit, quod ante promiserat per prophetas suos, ex  prophetia uolens doctrine antiquitatem ostendere. Unde et magnificans prophetiam, bene adiunxit, in Scripturis sanctis. Neque enim litteram, uel characterem sanctum uolebat dicere; sed prophetiam ipsam, que erat Spiritu sancto reuelationem eis donante. Ipsam ergo prophetiam recte sic appellauit. Sic [1 1Kb] et alibi dixit: Omnis Scriptura diuinitus inspirata utilis est . Quid itaque iste dicunt? de Filio eius. Et quoniam commune est filii nomen, et cum de diuinitate dicitur, etiam de humanitate accipitur: manifestius aperire uolens unde ei nunc dicere propositum sit, uel cuius rei gratia prophetarum testimonium adiunxit: Qui factus est ei ex semine Dauid secundum carnem, aperte quidem ostendens quoniam de assumpto homine sermonem inducit; tamen nec  diuinitatis indicium non significatum reliquit. In eo enim quod addidit, secundum carnem, sufficienter ostendit quia et aliter filii significationem nouit accipere, siquidem secundum hoc scit eum ex semine Dauid factum, tanquam secundum aliud non ita eum cognoscens. Due enim nature, unum autem quiddam connexione intelligunt [2 1Kb] . Altera quidem est assumpti hominis, altera uero Dei uerbi. Concurrunt autem in unum ambe propter assumptionem, et propter adunationem, que ex assumptione facta est, quam ad Deum [3 1Kb] habet serui forma.« Ecce Theodorus, et prophetas de Domino Christo locutos, et ipsum Dominum Christum hominem confitetur et Deum: qui sic Apostolum dicit doctrine sue antiquitatem per prophetiam in Christo factam ostendere, ut etiam  dicat quod filii nomen, cum de diuinitate dicitur, de humanitate quoque accipiatur; et quia cum de assumpto homine sermonem inducit, nec diuinitatis indicium non significatum reliquit; quodque est euidentius, et quod nulla posset in deuium sensum maligna interpretatione conuerti, dicit quod Apostolus Filium Dei secundum carnem quidem sciat eum ex semine Dauid factum, tanquam secundum aliud non ita eum cognoscens, id est, secundum deitatem. Quamuis itaque secundum aliud et aliud, eum tamen  in utroque Theodorus et non alterum, esse docet Filium Dei. Non igitur alterum esse persona uel subsistentia, sicut Nestorius, credidit secundum carnem ex semine Dauid factum, et alterum secundum deitatem Filium Dei, qui et secundum carnem, et secundum deitatem, eumdem Filium dicit Apostolum cognouisse. Unde secutus adiecit: Due enim nature, unum autem quiddam connexione intelliguntur. Et quamuis altera sit hominis, altera uero Dei uerbi natura, concurrunt tamen in unum ambe, propter assumptionem et propter adunationem que ex assumptione facta est. Fatetur autem, secundum Apostolum, quod ante Deus per prophetas promiserit Christum, et quia de Filio eius prophete locuti sunt. Non ergo euacuat iste omnes factas in Christo prophetias.  Sane quia uerum est impugnatores sancte synodi ob hoc de illo ista iactare, quod in interpretatione Psalmorum quedam moraliter exposuisse dicatur, que in Christum magis dicta debent intelligi, ut non discutiamus quomodo ipsi ea posuerint, et quomodo ab illo sunt [4 1Kb] posita; neque iam probemus quod ista res hereticum non faciat, cum sepe laudabile iudicetur, si etiam moraliter exponantur que prophetice dicta sunt: his terminum contentionibus dant que [5 1Kb] idem Theodorus in libro de allegoria et historia quem contra Origenem scripsit  dicit ad Cerdonem: »Ego quidem, quod nostra sic laudes, non alii cuipiam imputo, quam amicitie quam circa nos habes, quam etiam in multis et magnis rebus semper ostendisti;  et maxime quoniam [6 1Kb] ea que scripta sunt in Psalmos miraris, que etiam prima ceterorum omnium scripsimus. Non autem quantam oportuerat habuimus circa istam rem diligentiam; passi enim sumus quecunque incipientes, ut euenit, in imperitia scribendi constituti. Siquidem et multas immutationes illo tempore que nostra sunt susceperunt, quas non est presentis temporis enarrare; ex qua causa magis negligenter a nobis composita sunt plurima, et maxime illa que prima sunt.« Ecce uel si hereticum facerent ea que in illo reprehenderunt interpretante Psalterium, ipse semet retractans eamdem interpretationem suam displicere sibi fatetur, et leuia confidentis adolescentie dicta maturioris etatis grauitate castigat. Magis igitur etiam in hoc ipso probandus,  nec tantum uituperari pro errore, quantum debet pro correctione laudari, diuina Scriptura dicente: Qui labitur, sed non ex animo; et quis est qui non peccauit in lingua sua? Et hic itaque non ex animo se lapsum spontanea sui reprehensione monstrauit, et quod est amplius, in opere in quo ab amico laudatus est. Utinam hunc imitari uel ab aliis reprehensi dignentur, qui scientes ac uolentes Ecclesiam prodiderunt! Et hec quidem Theodori purgationi sufficiunt. Sed isti, qui heresi deputant, squedam  prophetice in Christum dicta etiam moraliter exponantur, cogitare debent quomodo beatum Cyrillum possint defendere. In illo enim opere, quod eum scripsisse dicunt in reprehensionem quorumdam dictorum Diodori atque Theodori, tale aliquid inuenitur, ut si adhuc ab ipso compositum dicant, hereticum eum fuisse confirment. Namque auctor eiusdem operis tractat ibi capitulum, in quo ad Hebreos dicit Apostolus: Non enim angelis subiecit orbem terre futurum, de quo loquimur. Testatus est autem in quodam loco quis dicens : Quid est homo, quod memor es eius, aut filius hominis, quoniam uisitas eum? Minuisti eum paulo minus ab angelis, gloria et honore coronasti eum, et constituisti eum super opera manuum tuarum: omnia subiecisti sub pedibus eius  . In eo enim quod omnia [1 1Kb] subiecit, nichil dimisit non subiectum ei. Nunc autem necdum uidemus omnia subiecta ei. Eum qui modico quam angeli minoratus est, uidemus Iesum propter passionem mortis gloria et honore coronatum, ut gratia Dei pro omnibus gustaret mortem. Tractans ergo memorati operis auctor hoc testimonium, ea que Apostolus prophetam de Christo predixisse testatur, de aliis affirmauit scripta esse personis: sed ab eodem apostolo artificiose ad manifestandum Christi mysterium esse translata. Ait enim: »Paulus autem ualde sapiens artifex, ad introducendum diuina mysteria, etiam illa que de aliquibus aliis dicta sunt in Scriptura diuina, aliquoties ad manifestandum Christi sacramentum, inducit. uerumtamen non ea separat ab illis personis  in quas dicta esse cognoscimus, sed neque omnia illorum ad Christum redigit; uerum aliquam partem minimam aliquoties suscipit, quam ipse possit sine ullo periculo artificiose ad suum referre propositum.« Hec utrum beati Cyrilli an alterius esse uelint, ipsorum arbitrio permittimus eligendum. Nam si beati Cyrilli sunt, et si qui prophetice dicta moraliter quoque tractauerit, hereticus est dicendus; multo magis ipsum hereticum fuisse asseuerant, qui superius memorata contra testimonium Apostoli non prophetice de Christi sacramento, sed de aliquibus aliis personis dicta esse confirmat. Si uero magis hoc eligerent dicere, quod illud opus non beati Cyrilli sit, presumptionem suam, qua Theodorum cum suis dogmatibus damnauerunt, eius exemplo excusare non  possunt. Licet quicunque auctor illius operis esse dicatur, nichil huic poterit eorum defensioni proficere, quia nec Theodoro anathema dixisse, nec eius dogmatibus inuenitur. Considerare igitur debent utrum affirmantes illud opus a beato Cyrillo scriptum habeant quod pro illo respondeant, si eis dicatur: Quoniam mortuorum iudices esse, et in Ecclesie pace atque honore defunctos uelut hereticos damnare presumitis, quid de Cyrillo episcopo iudicatis, qui dedocet quod Paulus Apostolus docet, et asserit ea que prophetice in Christum scripta sunt de quibusdam aliis dicta esse personis; ab Apostolo autem, artificiose  magis quam ueraciter, aliquoties ad manifestandum sacramentum eius induci? Quasi tanta sit Scripture diuine penuria, uel tanta fuerit ignauia ipsius Pauli apostoli ad manifestandum sacramentum Christi, ut tale testimonium inuenisse non posset, quod de ipso uere sit scriptum, et cuius non aliquam partem minimam, aliquoties artificiose, sine periculo, quemadmodum dicit, sed integrum atque sincerum, sicut habetur, simpliciter ac secure ad suum referre propositum posset. Cum uero dicat idem Apostolus: An experimentum queritis eius qui in me loquitur Christus ? si non artificiose potius quam ueraciter dixit, omnipotens Christus, qui etiam nostra est ueritas, affirmatur quod ut sacramentum suum manifestaret, in sua Scriptura uerum  testimonium inuenire non potuit. uideant igitur quid aduersus ista respondeant, qui Theodorum in Chalcedonensis concilii preiudicium condemnantes, ut semet excusent, obiiciunt hoc ideo se fecisse, quoniam in illo opere beatus Cyrillus eius dicta culpauit. Nam nec Iudeis quomodo persuadeant habent, si dicatur ille uir in quo Christus loquebatur falsum et de aliis personis dictum testimonium ad manifestandum sacramentum artificialiter induxisse. Postremo nec ipsis catholicis scire querentibus cur Apostolus que de aliis dicta sunt ad manifestandum Christi sacramentum induxerit satisfacere possunt, et dicere quod aliqua saltem hoc fieri utilitas inuitauit; quia super quod a nostre fidei ueritate longe est, si Christiana utilitas uerax non esse dicatur, etiam sine  adiudicatione beati Cyrilli non dicitur. Nam si utiliter illud propheticum de Christo fuisse scriptum Apostolus dixit, noxie contra dictum est a beato Cyrillo, quod de Christo scriptum non fuerit; nec prodere debuit quod Paulus uoluit esse celatum. Presertim quia inaniter hoc suadere querebat, qui docens ne fides haberetur Apostolo, multo magis docebat sibi non esse credendum. Nouerint autem isti quod consequens non sit ut euacuet omnes factas in Christum prophetias, qui aliqua mystice in eum dicta moraliter quoque recte tractauerit. Nam audiant Apostolum scribentem Ephesiis atque dicentem: Propter hoc relinquet homo patrem et matrem suam, et adherebit uxori sue, et erunt duo in carne una. Mysterium hoc magnum est: ego autem dico in  Christo et in Ecclesia . Hoc autem quod ait magnum esse mysterium, Erunt duo in carne una, scribens Corinthiis aliter interpretatur, ac dicit: Nescitis quoniam corpora uestra membra Christi sunt? Tollens ergo membra Christi faciam membra meretricis? absit. An nescitis quoniam qui adheret meretrici, unum corpus efficitur? Erunt enim, inquit, duo in carne una . Ecce magnum illud commendatumque mysterium, quod in Christo et in Ecclesia esse insinuat, etiam fornicatori ac meretrici Paulus Apostolus sine blasphemia coaptat. Nec alicubi mentitur, aut fallitur, uel talia  scribendo factas in Christum prophetias euacuat, cum plerumque sermo diuinus, ut similis margarite undique penetrabilis, rectissimo tantum et librato ac medio aperiri debeat intellectu. Audiant et ipsum Christum in Euangelio factas in se prophetias non euacuantem, Phariseis tentantibus atque dicentibus: Licet homini dimittere uxorem suam quacunque ex causa? taliter respondisse: Non legistis, quia qui fecit ab initio, masculum et feminam fecit eos, et dixit: Propter hoc dimittet homo patrem et matrem, et adherebit uxori sue, et erunt duo in carne una? Itaque iam non sunt duo, sed una caro. Quod ergo Deus coniunxit, homo non separet . Atque illud magnum et singulare mysterium, quod in ipso et in Ecclesia uerax eius dixit Apostolus, ipse qui nostra est  ueritas, etiam pro reseruando generaliter federe coniugali scriptum fuisse pronuntiat. Et his quidem sufficiat probasse quod sepe laudabile iudicatur, si etiam moraliter exponantur que prophetice dicta sunt. Interea uero perspicis, imperator, et ipsa multiplicium documentorum euidentia magis ac magis cognoscis quod epistola Ibe Nestoriana conuinci nequeat ex laude Theodori. Idcirco autem, sicut iam diximus, quesierunt heretici, ut negaretur a synodo fuisse suscepta, quod palam falsum est, ut primum, nobis nichil resistentibus, imo affirmantibus, quecunque crimina uellent in eam congererent; deinde ut ipsa nostra negatione suscipiendam non fuisse monstrarent. uerum accipe iam quomodo non solum in his que memorauimus, sed in omnibus omnino pro quibus Mopsuestenum  [1 1Kb] damnauerunt, iudicium beati Cyrilli calcauerint, qui resistens hereticis accusantibus dicta memorati Theodori sic beato Ioanni Antiocheno et uniuerse Orientali synodo scribit. »Audacia uero et certamen quod omnes pariter suscepistis pro uiro admirabili, et maximam gloriam merente apud uos, Theodoro dico, reclamantes aduersus aliquos, qui se, ut apparet, circa illum infense habent, et occasionem facientes contrario dogmate quo tenentur, ut capitula quedam non ex melioribus intellecta, sicut quidam dixerunt, de quibus et uestram sanctitatem perturbauerunt, exigerent condemnari. Hoc autem et nunc, sicuti uestre littere monstrant, ad regiam urbem pergentes mouent, si quo modo preualeant persuadere concursu aliquorum, ut per imperatoriam formam anathemati  subdantur illa que ab eis proferuntur, cum accusatione uolentium ea defendere. Ad hoc autem dico, sicut mihi uidetur, et omni mentem habenti, quoniam nefas est reputare uel grauiter ferre eos qui recte ambulare nesciunt, sed etiam quantum potest longissime derelinquere qui ita sentiunt. Nisi forte in mentem assumendum est quod concinnare [2 1Kb] uolunt; cum maxime neque in promptu est persona quam culpe supponunt, et capitulorum redargutio incerta, et qui hec agunt in incertum currentes, et erem uerberantes inuenientur.« Ecce probauimus non quedam, sed omnia que accusant in dictis Mopsuesteni Theodori contra  beati Cyrilli sententiam fuisse damnata: quia cum non est in promptu persona que culpe supponatur, capitulorum redargutio inuenitur incerta. uerum et hoc attendere pietas uestra dignetur, quia non illos dicit obsessos morbo Nestorii, qui certabant, ne uiri admirabilis et maximam gloriam merentis, Theodori quedam capitula damnarentur: sed ipsos potius dicit quod occasionem facerent contrario dogmate quo tenebantur, qui se circa Theodorum infense habebant. Quos etiam obiurgans quod recte ambulare nescirent, admonet ut eos qui ita sentiunt, quantum possumus, longissime relinquamus, nec assumamus in nostram mentem quod concinnare querebant, ut cum non existeret certa persona, que aut bene interpretaretur ea que dixerat, sicut ipse beatus Cyrillus  de suis capitulis fecit, aut si non faceret culpe supponeretur, uana capitulorum redargutio fieret. Humanitus itaque suo admonebat [3 1Kb] exemplo quod multa recto proposito dicerentur que aliter possint intelligi. Sciamus ergo, clementissime imperator, iuxta Cyrilli sententiam, quod qui hec agunt, in incertum currentes, et erem uerberantes inueniantur. Ideoque rursus in fine ipsius epistole de talibus dicit: »Sed iuste audient tametsi nolint, qui huiusmodi causas prebent: Obliuiscimini uos ipsos, quando aduersus pulueres arcus extenditis. Non enim superest, qui apud uos inscriptus est; et me nullus culpet in hec uerba progressum, sed cedat famoso nimium precessori. Graue enim est insultare defunctis, uel si laici fuerint, nedum illis qui in episcopatu hanc uitam  deposuerunt. Iustissimum enim apparet prudentibus uiris cedere prescienti uniuscuiusque uoluntatem, et cognoscenti qualis unusquisque nostrum futurus sit.« Apparuit ex his que memorata sunt, clementissime imperator, quod Cyrillus episcopus graue iudicet insultare defunctis, etiam laicis: quanto magis in episcopatu uitam finientibus anathema dicere, et eorum cause iudicium Deo preripere, prescienti uniuscuiusque uoluntatem, qua intentione quid dicat, qui etiam nouit qualis unusquisque nostrum futurus sit, et quales inueniuntur [4 1Kb] in illo iudicio, ubi omnes adstabimus ante tribunal Christi, ut referat unusquisque propria corporis prout gessit, siue malum, siue bonum? Cuius uero catholici animum non offendat, quod isti iudices mortuorum dicunt eumdem beatum  Cyrillum sibi exstitisse contrarium, et aliter postea de quibusdam scriptis memorati Theodori iudicasse, atque in hoc incidisse, quod in aliorum inquieta presumptione culpauit? cum dicat Apostolus: Si enim que destruxi, hec iterum edifico, preuaricatorem me constituo . Namque cum ipse docuerit quod illi qui se infense haberent circa uirum admirabilem et maximam gloriam merentem Theodorum, querentes quedam eius capitula non ex melioribus intellecta damnari, occasionem potius facerent contrario dogmate quo tenebantur, eosque non recte ambulare pronuntiet, quomodo se preuaricatorem non  constitueret, et in se conuerteret omnia que inuectus in alios dixit, si ipse quoque postea uellet aliqua Theodori capitula condemnari? Aut quomodo non deprehenderetur sibi esse contrarius, qui cum nos monuerit ut, alia querentes, quantum fieri potest, longissime relinquamus, postmodum in mentem assumeret quod concinnare illi uolebant, ut cum persona in promptu non esset quam culpe supponerent, incertam, sicut ipse definiuit, capitulorum Theodori faceret redargutionem, in incertum iuxta suam sententiam currens, et erem uerberans? Durum nimis est ut hoc temere de Cyrillo putetur, quod obliuiscens semetipsum, et non se cogitans esse mortalem, aduersus pulueres, id est aduersus mortuum et in pulueres redactum, arcum extenderet: cum impossibile non esset ut hoc  pateretur et ipse post mortem, quando iam defendere, uel melius interpretari sua dicta non posset. Ipse Theodori emulos arguens dixit: Graue est enim insultare defunctis, uel si laici fuerint, nedum illis qui in episcopatu hanc uitam deposuerunt: et ipse temere credendus est quod postea Theodoro in episcopatu mortem obeunti potuerit insultare, et non, sicut oratus [1 1Kb] est, cedere Deo prescienti uniuscuiusque uoluntatem, et cognoscenti qualis unusquisque nostrum futurus sit? Quis hoc de Cyrillo dicere audeat, nisi qui in eum  uoluerint non alienam prouocare, sed suam reuocare sententiam? Quod enim de illo forsitan alius dicere non auderet, ipse iam dixit: Quoniam hec iuste audient, tametsi nolint, qui huiusmodi causas prebent. Et ideo non temere credendus est contra suam sententiam causas huiusmodi prebuisse. Sed iam multipliciter, sicut promisimus, ostensum, Auguste, cognoscis, quoniam hereticorum complices in euacuationem magne synodi Chalcedonensis atque statutorum beati Leonis, Theodorum quoque Mopsuestenum episcopum nimis audacter sub anathemate damnauerunt, et quod incassum nituntur temeritatem suam nescio quo patrocinio beati Cyrilli defendere. Ubi simul aduertere potuit serenitas tua quoniam hec demonstrare querentes, illa etiam tria, licet ex occasione et alio  intenti, falsa esse docuimus: uidelicet quod de ipso Theodoro dixerunt, quia Christum hominem tantummodo, non etiam Deum credidit, et quia Trinitatem iuxta Sabellium denegauit, et quia euacuauit omnes in Christum factas prophetias. Et hec quidem sufficere iudicamus eis qui fideli ac pia intentione uolunt cognoscere ueritatem. Sed propterea dicemus et alia, quoniam satis non est ad contentionem, quod abundat ad fidem.



LIBER QUARTUS.



CAPUT PRIMUM. Quod Cyrillum sequi non debeant, si Theodorum aliquando culpasse concedatur, cum in iis non sequantur que contra Chrysostomum scripsit.


Ut nouerint aduersarii quanta sit efficacia ueritatis, quam sequi nemo nolens potuit effugere persequentem, concedamus ei Theodorum Mopsuestenum episcopum in quibusdam scriptorum suorum capitulis a beato Cyrillo esse culpatum: nunquid, si etiam ab ipsis culpatus esset tantummodo, et non sub anathemate condemnatus, possent exemplo Cyrilli conuictionem ueritatis eludere? Nam cum ipse definiret quia cum non sit in promptu persona que culpe supponatur, capitulorum redargutio sit incerta, et quod graue sit insultare defunctis, uel si laici fuerint, nedum  illis qui in episcopatu hanc uitam deposuerunt, eo quod iustissimum appareat prudentibus uiris cedere prescienti uniuscuiusque uoluntatem, et cognoscenti qualis unusquisque nostrum futurus sit, quomodo, si aliquid postea contrarium diceret, eius ipsi putarentur secuti sententiam, quando in contrarium currentia sequi possibile nulli sit, et frustra se quisque  confidat illo iudice uel teste purgari, a quo in uno eodemque facto, non ob aliud atque aliud, sed ob hoc ipsum, et defenditur et culpatur. Non igitur etiamsi beatus Cyrillus aliud postea contra Theodorum scripsisset, isti recte crederentur eius secuti iudicium, sed potius Chalcedonensis concilii quesisse preiudicium uiderentur. Nisi forte sine ulla humanitatis consideratione respondeant quod auersandus sit Cyrillus, cum insultare prohibet, non dicam admirabilibus uiris et maximam gloriam merentibus, quod ipse dixit, sed, quod solum sufficit, in Ecclesie pace defunctis; sequendus autem, cum eos criminandos existimat. Quod si et hoc impudenti obstinatione dicant, quid dicturi sunt quod eum non sequuntur in condemnatione sancti Ioannis Constantinopolitani, eiusdem  Theodori condiscipuli, de quo tanta et talia locutus est, ut quod commemoramus sola nos excusare cause necessitas possit? Rescribens quippe beato Attico, huius regie ciuitatis episcopo, dicit: »Legens litteras a uestra reuerentia missas, cognoui [a 1Kb] nomen Ioannis in sacris diptychis scriptum [b 122Kb] . Interrogans autem inde uenientes, cognoui non in ordine  laicorum, sed in episcoporum taxari. Presciens autem, et apud me ipsum cogitans, si regulis sanctorum Patrum, qui Niceam conuenerunt, concinnant qui hec fecerunt, et paululum mentis oculum ad magnam illam congregationem eorumdem sanctorum Patrum extendens, uideo omnem illam congregationem uelut quibusdam oculis abnuentem, et omni uirtute prohibentem nos concurrere in huiusmodi consensum. Qualiter autem sacerdotibus Dei connumeretur, et induatur illorum sortem, qui de sacerdotio pulsus est? uel qualiter in ordine erit pontificum, qui ab ecclesiasticis muris exclusus est? Qui rursus in consequentibus eiusdem epistole dicit: Iube ex catalogo episcoporum Ioannis nomen auferri. Si enim nichil hoc esse arbitramur, non contristet  etiam apostolorum chorum traditor eis connumeratus; introducto autem nomine Iude, ubi nobis Mathias ponitur? Si ergo nemo, excludens Mathiam, scribit Iudam in apostolorum choro, maneat et seruetur rogo post beate memorie Nectarium secundus gradus beati Arsacii, ut non per uiolentiam introductum huius nomen excludat beati memoriam. Item inferius dicit: Non igitur connumeretur depulsus Iechonias cum Dauid, et Samuele, et prophetis; neque quia inepte placuit Eudoxii cadauer [a 121Kb] in sanctis locis deponere, ideo et nos profanum sicut et sanctum introducamus.« Hec amarissima beati Cyrilli uerba, Christianis mentibus auersanda, que contra suauissimum Ecclesie patrem, melle Attico dulciorem, sui oblitus Cyrillus effudit, non sine tristitia  coacti repetimus, quoniam causas cum suis auctoribus iam sepultas in preiudicium Chalcedonensis concilii, resuscitare quidam et ad contentiones reducere uoluerunt. Nam quis memorare non horreat quod Cyrillus Ioannem, et, quod est crudelius, iam defunctum, proh nefas! Iudam, Iechoniam, profanumque uocare non trepidat, et eum conferens Eudoxio huius urbis Ariano, sicut fertur, episcopo, ab ecclesiasticis muris dicit exclusum? Qui pro unitate seruanda Ecclesie quam dilexit, maluit sue cause ferre iacturam. Nam si eam uellet asserere, sicut erat uite probabilis et facundie singularis, habens etiam magnam gratiam populi Christiani, cui pro maioribus suis meritis erat acceptus, et defensionem sedis apostolice, sine cuius erat iudicio condemnatus,  facile posset obtinere uictoriam, que illum etiam fugientem est persecuta post mortem. Sed metuens ne, absolutus aliorum iudicio, per obstinationem aduersariorum suorum non reciperetur ab aliis, atque ita quibusdam ei communicantibus, quibusdam uero auersantibus eius communionem, Ecclesia scinderetur, pro cuius utilitate sciebat se episcopum factum,  elegit consultissime, et admodum mirabili pietate, cathedram episcopatus sui relinquere; quam ut per eius defensionem unica Christi diuideretur hereditas. Sed ue mundo a scandalis, per que Ioannes pro talibus meritis, Iudas, Iechonias, ac profanus dicitur, et Eudoxio Ariano episcopo comparatur. Quale porro illud est, quod beatus Atticus nomen decessoris sui Ioannis, non in ordine laicorum, sed in episcoporum, quasi contra regulas sanctorum Patrum qui in Nicea conuenerant, taxasse culpatur? Et hinc asseritur inter laicos eum ascribere debuisse, quod non liceat ab ecclesiasticis muris exclusum in ordine habere pontificum; neque Iude traditoris nomen in apostolorum choro introducere, siue Iechoniam cum Dauid et Samuel et prophetis connumerare. Quasi  uero, si Ioannes ab ecclesiasticis muris esset exclusus, et Iudas atque Iechonias habendus, ipsorum Patrum regulis conueniret ut taxaretur uel in ordine laicorum. Quia uero non negatur Ioannes quocunque ordine in sacris diptychis interim debuisse taxari, sufficienter et ipsius criminatoris sui testimonio probatur quod nec ab ecclesiasticis muris exclusus, nec Iudas uel Iechonias dici debuerit, et profanus. Cum autem, sicut diximus, isti nimii dilectores, et ultra modum Cyrilli sequaces, non sequantur eius exemplum in causa Constantinopolitani Ioannis, quomodo in condiscipulo eius Theodoro Cyrillum secuti existimentur? Intelligis igitur, Auguste, quod Ecclesie conturbatores euidentissimam conniuentiam suam, quam Eutychianis contra sanctum concilium prestant,  nequidquam exemplo beati Cyrilli obumbrare nitantur. Nam cum ille Ioannem dicat profanum et ab ecclesiasticis muris exclusum, isti eum habent, sicut habendus est, uirum admirabilem et maximam gloriam merentem; Theodorum uero cum idem dicat uirum admirabilem et maximam gloriam merentem, isti eum habere uolunt profanum et ab ecclesiasticis muris exclusum.



CAPUT II. Quod in Theodori damnatione Cyrillum sequi non debeant, cum illum in Diodori damnatione merito non sequantur, quem Patres et principes orthodoxi commendant, soli Apolinariste heretici cum Iuliano Apostata uituperant.

Quid etiam quod, sicut iam memorauimus, ita dicunt  ab eodem Cyrillo reprehensum esse Theodorum, ut sanctum quoque Diodorum, magistrum ipsius Theodori, pariter ab eo et in eadem causa dicant fuisse culpatum? Si igitur auctoritatem Cyrilli secuti sunt, Theodorum damnantes [1 1Kb] , quanquam dicere non audeant quod ille Theodoro anathema dixerit, cuius etiam scripta anathematizare prohibuit, quare tamen,  non Diodorum quoque damnauerunt? An quia ipse non est laudatus in Chalcedonensi concilio, non eum iudicauerunt esse damnandum; Theodorum uero damnauerunt, quia et in epistola Ibe quam pronuntiauit orthodoxam, et in decretis synodi Orientalis que approbauit idem Chalcedonense concilium, inuenitur laudatus, ut auctoritatem ipsius concilii huus damnatione calcarent? Ita plane est, et hoc negare nullus sapiens potest. Nam prius utique et amplius magistrum eius Diodorum damnarent, uelut communis erroris auctorem. uerum ego promere non omittam, qualecunque illud est, quod hic uideri potest eorum defensioni competere. Fortassis enim dicentes: Si quis non anathematizat Theodorum Mopsuestie et eius dogmata, in eo quod adiecerunt,  eosque qui aut similia ei sapuerunt, sanctum Diodorum intelligi uoluisse dicentur. Sed cur, obsecro, si auctoritatem [1 1Kb] secuti sunt beati Cyrilli, magis et prius Diodorus magister eius nominatus non [2 3Kb] est, ut ita saltem decerneretur; si quis non anathematizat Diodorum et eius dogmata, anathema sit, uelut quibus male Theodorum dicitur imbuisse; et deinde sequeretur, eosque qui aut similia ei sapuerunt, aut sapiunt. Nunc autem in Theodoro eius discipulo intentio aperta et manifesta dirigitur, Diodorus uero non dinumeratur, uel si et ipse subintelligitur abdicandus. Deinde sic beatus Cyrillus in accusationem sancti Diodori aliquid scripsisse dicitur, ut nichil in eius defensionem scripsisse dicatur; in accusationem uero Theodori sic aliquid scripsisse dicitur, ut  etiam in eius defensionem scripsisse monstretur. Clarum est itaque, si uidere uelimus [3 1Kb] , quod propterea, non denominato Diodoro, Theodorum cum suis dogmatibus, et eos qui ei non dicunt anathema, damnauerunt, quia laudatus est et in epistola uenerabilis Ibe quam synodus pronuntiauit orthodoxam, et in epistolis Orientalium Patrum quibus auctoritatem precipuam detulit. Alioquin, si error consideretur qui fuisse iactatur amborum, idem Diodori qui Theodori dicitur. Si persona magistri atque discipuli, aut solus, aut prius nominatum condemnandus erat auctor erroris. Si auctoritas beati Cyrilli, Diodorus euidenter et sine ambiguitate culpandus; contra quem sic inuehi dicitur, ut pro illo non inueniatur alia Cyrilli sententia. Cur igitur aduersus  Theodorum nimis, aduersus Diodorum nichil? Quis in hec paululum cordatus attendens non statim factionis heretice dolos intelligat, quod solus denominatus est in causa communi Theodorus; cum si non uterque [4 1Kb] , sed alter eorum denominandus esset, Diodorum potius denominari deceret? Et idcirco frustra negatur, quod lucet omnibus, et luce clarius, uel si nolimus, apparet, quoniam ut hec agerentur contra Theodorum, non Ecclesie opus erat iudicare de mortuo; sed hereticis potius Chalcedonensi preiudicare concilio. Quod si dicunt propterea se non  ausos fuisse condemnare beatum Diodorum, quoniam, sicut et inferius ostendemus, optimum et maximum testimonium habet sancti Athanasii, et Petri atque Timothei Alexandrinorum antistitum, et Basilii Cesariensis, et Ioannis Constantinopolitani, et Epiphanii Cyprii, et episcoporum Aegyptiorum, qui in exsilium relegati a ualente imperatore fuerant, et concilii centum quinquaginta sacerdotum, qui cum ipso Diodoro in hanc urbem contra Macedonium conuenerant, quibus tantis ac talibus Cyrillus non erat preferendus, omitto nunc respondere, quod nec in causa Theodori solus Cyrillus tantis Patribus, quorum et ille testimonio commendatur, preferri debuerit. Hoc unum interim teneo, quoniam et ipsi docent, iusta ratione dictante, beati Cyrilli se iudicium  reliquisse. Incipiamus itaque iam predictorum uenerabilium Patrum testimonia recensere, quibus commendatur Diodorus, quem cum Theodoro pariter et in eadem causa culpatum dicunt a Cyrillo, uelut ea docentem que Nestorius docuit: ut quia sine magistro suo cum quo illi causa communis est, non potuit iuste Theodorus condemnari, cum probauerimus Diodorum non esse damnandum, multo amplius manifestum fiat omnibus pro solo preiudicio synodi Chalcedonensis, inique Theodorum fuisse damnatum. Beatus igitur Athanasius ita memorato sancto Diodoro scribit: »Domino meo filio et amantissimo consacerdoti, episcopo Tarsi Diodoro, Athanasius in Domino salutem. Gratias Domino meo, qui ubicunque suam doctrinam fundat, et maxime per  filios proprios, qualem et te ipsum res ipsa demonstrat. Etenim antequam scriberet uestra reuerentia, cognouimus quanta gratia facta est in Tyro per tuam perseuerantiam; et congaudemus tibi, quia per te cognouit et Tyrus rectum uerbum pietatis. Et ego quidem occasionem assumens scripsi tibi, dilectissime et amantissime. Tu uero quomodo me scribente non rescripsisti, miratus sum. Itaque non sis segnis scribere continue; sciens quia sicut filius requiescere me facis patrem, et sicut preco ueritatis superletificas me. Et nichil contendas aduersus hereticos, sed silentio uerbositatem illorum supera, mansuetudine malitiam. Sic enim sermo tuus, sale conditus, habebit gratiam: illi autem apud omnium conscientiam culpabuntur.« Quid hic decernit uestra iustitia,  serenissime imperator? Aequumne censetis ut iste ueritatis preco Diodorus, cui tantum congaudet uir doctus et bonus Athanasius, liuoris et inuidie nescius, quoniam per eius perseuerantiam rectum uerbum pietatis Tyrus quoque cognouit, ut etiam hortetur eum scribere sibi continue, et requiescere se in illo tanquam patrem dicat in filio, damnetur uelut hereticus, qui et ipse culpatus dicitur a Cyrillo? Durum nimis est, ut hoc de uestra equitate credamus. Nam et ipsi presumptores iniquum esse uiderunt. Si uero magister Diodorus condemnari uelut  hereticus iuste non poterit, contra quem sic inuehi dicitur, ut pro illo non inueniatur alia Cyrilli sententia, quomodo in eadem causa, ut ferunt, pariter accusatus, nisi in preiudicium synodi Chalcedonensis, eius discipulus Theodorus uelut hereticus damnaretur, contra quem sic inuehi dicitur, ut etiam pro illo inueniatur alia Cyrilli sententia? Petrus quoque, successor eiusdem sancti Athanasii, scribens episcopis, et presbyteris atque diaconis, pro uera fide in exsilio constitutis dicit: »Amor, quo circa uos in Christo gaudeo non permisit patienter ferre; imo etiam scribens ueluti non scribens sum, et iterum ad scribendum compellor.« Et infra: »Consiliatoribus igitur uobis in his que incurrunt utor: et quid oportet me facere sic semper perturbatum. Timotheo [a 92Kb] diffamante  se ipsum episcopum esse, ut per hoc confidentius iniuriet, et paternas leges infringat? uoluit enim me anathematizare, et Basilium Cesaree, et Paulinum, et Epiphanium, et Diodorum episcopos, et soli uitali communicare.« Ecce etiam Petrus, Athanasii successor, eque nefarium ducit Basilium Cesariensem, Paulinum Antiochenum, Epiphanium et Diodorum episcopos, tanquam propugnatores fortissimos ueritatis, anathematizare, et uitali Antiocheno alteri, quem Apolinaris ordinauerat, communicare. Quis igitur istum Diodorum, quem cum Basilio, et Paulino, et Epiphanio, eiusdem fuisse doctrine, Petro iudicante cognouimus, uel si, ut ferunt, cum Theodoro culpatus a Cyrillo credatur, pro eius sententia existimet esse damnandum? Aut quis  Theodorum sine ipso Diodoro, cum quo dicitur, ut discipulus, a Cyrillo culpatus, pro eius sententia, et non pro synodi preiudicio, existimet esse damnatum? Timotheus quoque, Petri successor, qui cum ipso [1 1Kb] Diodoro pariter aderat concilio in hanc ciuitatem regiam contra Macedonium congregato, sic ei scribit: »Domino meo per cuncta honorabili, et sanctissimo episcopo et consacerdoti Diodoro, Timotheus in Christo salutem. uirtutem tuam, et uite perfectionem, et zelum recte et apostolice tue fidei, pro dignitate predicare nequaquam potero, etiamsi nimium properauero: non enim equantur sermones et res. uobis ex certo donatum est, non solum credere in Christum Iesum, sed etiam pro ipso pati. Hanc tuam rectam et beatam circa Deum uoluntatem,  et indeclinabilem circa pietatis mysterium conscientiam, olim uobis inesse, et diuinus [2 1Kb] papa noster Athanasius attestatus est uestre religiositati, et nos  suos discipulos adduxit ad amandam tuam perfectionem, et orare a Deo in multos annorum circuitus preseruari uestram uitam, ad utilitatem Ecclesiarum Christi.« Perspicis, ut existimo, clementissime imperator , cuius uirtutis, et perfectionis, et zeli circa rectam et apostolicam fidem Diodorus semper fuerit, quem cum Theodoro culpatum ferunt a beato Cyrillo, et quomodo eius gloria simul cum etate crescebat. Laudatur adolescens ab Athanasio, laudatur a Petro iam grauis, laudatur a Timotheo senex. Tota uita eius fuit in laudibus, et post mortem ab Athanasii, Petri, Timothei successore cum Theodoro dicitur accusatus. Quis hoc possit equanimiter ferre? quis patienter audire? Sed ab his melius auertimur, ut meliora potius  attendamus. Delectat enim me huius sancti uiri Timothei uerba repetere, quemadmodum et uirtutem Athanasii consecutus et sedem, cum Diodoro diceret: uobis ex certo donatum est, non solum credere in Christum Iesum, sed etiam pro ipso pati. Hoc quoque intulit dicens: Hanc tuam rectam et beatam circa Deum uoluntatem, et indeclinabilem circa pietatis mysterium conscientiam, olim uobis inesse, et diuinus uir papa noster Athanasius attestatus est nostre [3 1Kb] religiositati, et nos suos discipulos adduxit ad amandam tuam perfectionem: in hoc dignum se probans Athanasii successorem, quod eius testimonium non impugnans, adductus ab eo est ad amandum perfectionem Diodori, quem et ille dilexit, et ad orandum Deum, ut in multorum annorum circuitus  uitam eius conseruaret, ad utilitatem Ecclesiarum Christi. Sed aliarum quoque ciuitatum episcopos transeuntes, quale etiam sanctus Basilius Cesaree Cappadocie, Diodoro testimonium perhibeat, debemus aduertere: qui scribens ad Patrophilum episcopum Aegensis Ecclesie [b 34Kb] dicit: »Diodorum autem uelut nutrimentum beati Siluani ab initio accepimus, nunc autem diligimus et predicamus propter gratiam uerbi que ei adest, per quam plurimi ad eum conuenientium meliores efficiuntur.« Idemque scribens ipsi Diodoro dicit: »Legi libros a tua honorabilitate transmissos, et secundo quidem admodum institi, non solum propter breuitatem, ut pote qui sim circa omnia debilis, sed etiam quia uariatur sententiis, et facile eo [4 1Kb] discernuntur econtrario oppositiones et ad  eas responsiones; et est oratione simplex, et sine ullo sermonis cothurno: quod conuenire mihi uisum est Christiani stylo, non ad ostentationem, sed ad  utilitatem hominum conscribentis.« Et infra: »Certum enim habeo, quod qui tantum habes scribendi studium, etiam alia scripturus es. Nam neque qui scribendi occasiones generent desunt uobis; nobis autem suaue et amabile est legere uestra scripta.« Et post pauca: »Direxi autem nunc per lectorem maiorem codicem, primum pertransiens eum, sicut mihi possibile fuit. Minorem autem tenui, uolens eum describere, et non habens ad presens aliquem uelociter scribentium: nam usque ad tantam paupertatem peruenerunt inuidiosa Cappadocum.« Cum uero istum Diodorum, quanquam dicatur cum Theodoro, imo pre Theodoro, sicut eius magister, fuisse culpatus; tamen quia sic eum diligit ac predicat uir sanctus et doctus Basilius, et quia sic honorat propter  gratiam Dei, per quam plurimi ad eum conuenientes meliores efficiebantur; et quia scripta eius legere ita suaue illi et amabile fuit, ut etiam ea sibi describeret ad legendum; fautores hereticorum cum suis dogmatibus nequaquam damnare presumunt: multo minus Theodorum, ob ea que superius memorauimus, nisi in preiudicium synodi Chalcedonensis, cum suis dogmatibus damnare presumerent. Agendum ueniamus et ad illud os aureum Constantinopolitani Ioannis, quem Domnus Antiochenus episcopus, sicut in sequentibus ostendemus, discipulum Diodori fuisse testatur: in quo potissimum doctrina tanti magistri sue probitatis et uirtutis dedit indicium, et cuius fecundum pectus copiosiore spei satoris ubertate respondit, ut quantis ipse quoque Diodorum preconiis  extulerit aduertamus. Nam sic de illo in quodam sermone locutus est: »Sapiens iste et fortissimus doctor, nuper infirmitate corporis exposita super sedem istam ascendens, de me sermonis fecit exordium, baptistam me Ioannem dicens, et uocem Ecclesie, et uirgam Moysi, et alia horum plurima de me dixit. Et ipse quidem laudauit, uos autem acclamastis. Sed ego procul sedens, amarissime suspiraui.« Et post aliquanta: »Sic etiam imperatores faciunt aliquoties, et sibi aptum diadema auferentes, filiorum imponunt capitibus; atque ita cum uiderint minus infantile caput quam corona est, cupiunt eis tantummodo imponere, quamuis incongrue, eo ipso solum satisfacientes animo suo: auferentes deinde, sibimet ipsis imponunt. Quoniam ergo et pater hic coronam sibi  competentem atque sedentem nobis imposuit, et maior nostro capite apparuit; ex nostro eam capite detrahentes, aptam huius patris capiti imponamus. Ioannis enim nomen apud nos, intellectus autem apud ipsum est; et appellationem quidem nos suscipimus, philosophiam autem ipse possidet. Propter hoc et ipsius appellationis iustior magis ipse sit heres quam nos. Synonyma enim, non nominum communio, sed rerum cognatio facere consueuit, etsi nomina differant.« Et infra: »Quia ergo indubitanter ista est regula, et integra definitio synonymorum apud Scripturam diuinam, age ostendamus qualiter  morem emulatus est Ioannis sapiens iste noster pater, ut cognoscatis quoniam et appellationem illius iuste ipse possidere debet. Non erat illi mensa, neque lectus, neque domus super terram; sed neque huic aliquando fuit; et huius rei nos testes sumus, qualiter omne tempus aduixit, apostolicam demonstrauit [1 1Kb] uitam, nichil proprium habens, sed a sociis semper nutritus: ipse in oratione et doctrina uerbi permanens predicabat. Ille trans fluuium predicabat in desertis: et iste trans fluuium aliquando ciuitatem omnem edocens, salutiferam doctrinam docebat. Habitauit ille in custodia, et capite diminutus est propter fiduciam quam pro lege habebat: sed etiam iste sepius illa patria fraudatus est, propter fiduciam quam pro fide gerit; sepius etiam capite diminutus  est propter eamdem causam, etsi non re ipsa, proposito tamen. Non enim sufferunt ueritatis inimici eius lingue uirtutem, decem millia semper prestruebant insidias, et ex omnibus eum liberauit Dominus. Age itaque, iam linguam eius audiamus: hanc ipsam propter quam et periclitatus est, et saluatus. Illam linguam, de qua si quis dixerit quod de terra promissionis dixit Moyses, nullatenus peccat. Quid ergo de illa dixit? Terra fluens lacte et melle: hoc etiam de istius lingua dicendum est, lingua fluens lacte et melle. Ut igitur lacte et melle saturemur, hic noster iam quiescat sermo, et audiamus lyram et tubam. Quando enim suauitatem sentio uerborum, lyram appello huius uocem; quando uero fortitudinem intelligentiarum, tubam quamdam bellicam, et talem qualem habebant,  Iudei, cum Iericho muros destruerent. Sicut enim tunc tubarum sonus, igne uelocior super lapides irruens, omnia consumebat: sic et eius uox, non minus quam illa tuba, super molimina hereticorum irruens, hoc est, disputationes illorum euertit, et omnem altitudinem extollentem se aduersus scientiam Dei. Quod ne per nostram magis linguam quam per huius hec dicamus, iam hic noster sermo quiescat, gloriam dantes Deo tales nobis tribuenti doctores.« Hanc eloquentissimi Ioannis in Diodorum precipuam laudem, per quam nobis doctrinam eius commendauit et uitam, quanquam minus decorem suum, pro necessitate ipsius interpretationis, uel etiam pro interpretis facultate, seruauerit; meis tamen longe imparibus uerbis commendare superfluum puto. Hoc  solum nobis considerare sufficiat, quod Ioannes eum baptiste Ioanni conuersatione ac martyrio comparans, et suum nomen in illum transtulit et coronam. Qui rursus in alio sermone de ipso suo magistro Diodoro dixit: »Non superflue, sicut apparet, sermones prolixos expendimus. Sed enim in martyrum celebratione commonemur etiam uiui martyris uicini martyrio fluminis spiritualis. uiuus est enim iste martyr, et martyr, siquidem mortuus est sepius proposito. uidete eius membra mortificata, uidete figuram circumferentem que sunt hominis, et sensum habentem angelicum.« Et post aliquanta: »Sed reuertamur  ad martyrem istum iterum propter quem et ista diximus. Quomodo itaque mortuus est mortificans membra sua, et conculcans nature cupiditates in humano corpore, et angelicam nobis demonstrans uitam? Si autem uultis uidere quia et re ipsa mortuus est, recordamini illius temporis quando bellum asperum aduersus Ecclesiam exsurrexerat, et exercitus mouebantur, et arma preparabantur, quando trans fluuium omnes congregabantur. Tunc ipse exiens, et uelut turris ante posita, uel scopulus quidam altus et magnus ante alios stans, et contrariorum suscipiens fluctus et resoluens, in tranquillitate ceterum corpus Ecclesie custodiuit, repercutiens tempestatem, et prestans nobis quietum portum.« Hunc itaque uiuum martyrem, ac sepius martyrem, et mortificatione  membrorum continuum martyrem, solamque figuram circumferentem hominis, uitam uero angelicam demonstrantem; quem etiam uelut turrim in prelio, aduersus inimicos fidei stantem, et ingentem scopulum, Ioannes eius discipulus dicit, in quem contrariorum fluctus resoluerentur illisi; nunquid iustum existimas, pie princeps, talem retributionem laborum et certaminum suorum de Christi Ecclesia mereri, ut ab ea uelut hereticus excludatur? Non arbitror. Et tamen in preiudicium synodi Chalcedonensis, idcirco iactatur exclusus fuisse Theodorus, quod a Cyrillo sectator eius fuerit iudicatus. Sunt adhuc multa pro eodem sancto Diodoro magni Ioannis dicta, que ad alia properantes omittimus. Epiphanium quoque Cyprium, uirum doctissimum scimus scripsisse  de heresibus libros, in quibus et auctores earum et causas diligenter exposuit, et non solum Diodorum uelut auctorem alicuius heresis minime denotauit, uerum etiam in litteris suis tali eum honore dignatus est, ut filium eum et discipulum et successorem Elie aliorumque prophetarum pronuntiaret, et propinquam illis a Domino gratiam diceret consecutum. Unde conueniens uidetur ut hoc, sicut in aliis fecimus, ex epistole ipsius tenore monstremus. »Domino meo honorabili fratri et consacerdoti Diodoro, amabili episcopo, Epiphanius [a 17Kb] in Domino salutem. Gratiam maiorem prestans, quam accipiens, petebat Dominus a Samaritana aquam bibere: ipse fons exstans, iuxta puteum sedebat, et fatigatus ex itinere inueniebatur, ut consequenter presenti sermone, incarnationis non excederet ueritatem.« Et post paululum:  »Sed etiam eius discipuli et serui, a quibus aliquid petebant, magis eis dabant quam accipiebant ab eis: et alloquebatur quidem Elias, qui erat figura  proprie [1 1Kb] Domini, et necessariorum quantum opus erat exigebat mensuram; superabundanter autem re plebat prebentem sibi benedictionem, a uidua [2 1Kb] petens panem, per occasionem autem petitionis prestans abundantiam benedictionis: sic et tua honorabilitas nostram exiguitatem petens, magis das quam sumis. Subministrans quidem tua ad Deum postulatio capsaci nostro indeficientiam ex paruo prestat, et hydrie indeficientem ex paruissimo cumulum largitur. Petis itaque in principio epistole tue, honorabilis, de lapidibus in rationali superhumeralis sacerdotis super pectus Aaron dispositis et insertis, et [3 1Kb] eorum, et nomina, et colores, et species, et loca, et ad pietatem ducentes ipsorum lapidum contemplationes, et unusquisque lapis pro quali tribu ordinatus erat, et  unde inuentus est, et ex qua patria. Et, sicuti dixi, nobis quidem harum rerum difficilis fuit omnino, uelut illi uidue propter paupertatem, inuentio. Sed sicut illi per benedictionem miraculum contigit, et Samaritane pro aqua sensibili Domini mysterium [4 1Kb] reuelabatur: sic et nobis exiguis exstantibus, sed nouo intellectu et noua cognitione et noua ratione, abundantia undique effecta est, ueluti ex magna imbrium effusione per orationem Elie et aliorum prophetarum, quorum et filius et discipulus et successor existis, honorabilis, suscipiens propinquam illis hanc gratiam a Domino, et nobis per orationem attribuens.« Non parui esset indicii, clementissime imperator, uel si aliorum Patrum testimonia defuissent [5 1Kb] , nullius auctorem heresis exstitisse Diodorum,  quod eum Epiphanius, uir sagacissimus et in doctrina catholice fidei laudabiliter diffamatus, non memorauerit inter heresiarchas, quando neque illos qui ante aduentum Domini nouas doctrinas instituerunt, omiserit. Cum ergo tanta fuerit industria eius atque scientia, ut antiquos etiam qui temporibus Iudeorum noua docuerunt, hereticos non taceret; quomodo presentem Diodorum magistrum Theodor preteriret, si noue doctrine quam Nestorius secutus est, fuisset inuentor? Super hec autem adiicimus etiam episcoporum Aegyptiorum qui in Diocesarea exsulabant [b 1Kb] sub ualente imperatore, magnum pro sancto Diodoro testimonium. Nam cum aduersus Apolinarem scriberent monachi in Nitria constituti [6 1Kb] , hec post aliquanta dixerunt: »Mirabilis uero Apolinarius tales litteras ex nomine nostro suscipiens,  suscipiens etiam et propriam epistolam in nomine Adelphi et Isidori, iuxta uotum suum, in tantum nos contempsit, ut ipse postea auderet suis  litteris accusare irreprehensibilem et religiosissimum archiepiscopum Antiochie Paulinum, qui semper communicauit ter beato pape nostro Athanasio et omnibus in Occidente orthodoxis episcopis. Nobis autem ex acceptione talium litterarum commotis, et habentibus de accusato uel heresis uel schismatis suspicionem, sepe uolueramus illi rescribere. Sed dum hec aguntur, ex dispensatione Dei demonstrate sunt nobis et inscripte eius dispositiones et definitiones de fide, consonantes eis que antea multi uenientes ad nos de ipso nobis Apolinario dixerant, habentes se non recte de incarnatione Saluatoris. Ad hec etiam et alias litteras, in quibus accusauit uenerabilem archiepiscopum Cypri Epiphanium orthodoxum, et communicantem semper beatissimo  pape nostro Athanasio. Adhuc etiam et sanctissimum Tarsensem, et communicantem similiter beato pape nostro Athanasio, et nostrum ipsorum episcopum [1 1Kb] Diodorum abiudicauit [2 1Kb] iniuste per proprias litteras, si non abstinuisset a communione ante dictorum orthodoxorum episcoporum Paulini et Epiphanii.« His etiam consideratis que confessores isti loquuntur, confiteri debemus condemnandum non esse Diodorum, quem uidemus a talibus et pro talibus adiudicatum. Non enim decet Apolinaris heresiarche nos inueniri socios, uel irreprehensibili et religiosissimo Paulino Antiochie et uenerabili episcopo Epiphanio Cyprio contrarios: ut eius memorie non communicemus, uelut heretici, qui propterea condemnatus est ab heretico, quod non abstinuisset a  communione ante dictorum orthodoxorum. Accedit etiam nostre considerationi auctoritas concilii 150 episcoporum, in hanc regiam ciuitatem contra Macedonium congregatorum, inter quos erat sanctus iste Diodorus. Accedat quod in Ecclesie pace, plenus dierum, cum gloria magna defunctus est. Et nimis audax profecto uidebitur, ut contra horum omnium auctoritatem, talis ac tantus Ecclesie doctor pro Cyrilli querelis anathematizetur uelut hereticus: quod et istos iudices mortuorum considerasse credendum est. Sed cum pro iisdem querelis, uel si uerum sit, non nisi prius excluso magistro Diodoro, excludi eius discipulus possit: quomodo ab istis solus Theodorus non ad euersionem synodi Chalcedonensis credatur exclusus? Hieronymus quoque noster,  uir admodum doctus, qui etiam tante fuerat lectionis, ut omnes aut pene omnes, siue, in Greco siue in Latino eloquio diuinarum Scripturarum tractatores legeret, scripsit librum cuius est titulus De uiris illustribus, in quo non solum catholicos, sed etiam  hereticos memorauit, qui de Scripturis sanctis in utraque lingua aliquid conscripserunt: non tacuit [3 1Kb] qui heresum fuerint conditores, quiue assertores, uel qui etiam a quibusdam ut heretici accusarentur, aliis contra defendentibus. Qui tamen sanctum Diodorum nec in suspicionem heresis uenisse retulit: de quo sit ait: »Diodorus Tarsensis episcopus, dum Antiochie esset presbyter, magis claruit. Exstant eius in Apostolo commentaria, et multa alia, ad Eusebii magis characterem pertinentia: cuius cum sensum secutus sit, eloquentiam imitari non potuit propter ignorantiam secularium litterarum.« Consonat autem hic sermo beati Hieronymi, quo refert eloquentia minorem Diodorum fuisse, uerbis que memorauimus beati Basilii, quibus eidem Diodoro  scribens de libro quem ei miserat, dixi: Quia uariatur sententiis, et facile in eo discernuntur econtrario oppositiones, et ad eas responsiones, et est oratione simplex, et sine ullo sermonis cothurno: quod conuenire mihi uisum est Christiani stylo, non ad ostentationem, sed ad utilitatem hominum scribentis. Et abundauerant quidem nobis, ad demonstrandum quod proposuimus ista que dicta sunt. uerum quia nichil debemus, uel glorie ipsius beati Diodori, uel cause cognitioni [4 1Kb] minnere, qualiter etiam predecessores uestri religiosi principes, Gratianus, ualentinianus, et maior Theodosius, ei fuerint attestati, omittendum esse non credimus, Qui cum scriberent ad Auxonium proconsulem Asie de restituendis ecclesiis, ita post aliquanta dixerunt:  »Soli illi habeant ecclesias, qui communicant Nectario [5 1Kb] Constantinopolitano, et Timotheo Alexandrino, et Pelagio Laodicie Orientis, et Diodoro Tarsi, et totius concilii sub uicario Asie constituti, et Amphilochio episcopo Iconii, et Optimo Antiochie. In Pontico uero concilio, Helladio episcopo Cesaree, et episcopo Melitine Otreio, et Gregorio Nysseno, et Terentio Scythie [a 1Kb] , et Martyrio Marciopolitano [6 1Kb] . Qui uero et eamdem fidem non honorant, ueluti heretici ab ecclesiis excludantur, et nunquam deinceps ad eas reuertantur.« Oportet enim undique post hanc legem purgatam esse apud omnes Christianorum religionem. Cum igitur isti religiosi principes hoc esse certum indicium statuerint, ut si quis non communicaret beato Diodoro,  eadem que Theodorus sentienti, hereticus haberetur: qua nunc ratione statutum est, ut si quis Theodorum Mopsuestie, et eius dogmata, eosque qui aut similia ei sapuerunt aut sapiunt, non anathematizat, hereticus habeatur? Quia uero Diodorus, ueritatis  maximus predicator, in uirtute Dei per arma iustitie, a dextris et sinistris, Apostolo docente, belligerare didicerat: attende, queso, clementi sime imperator, quemadmodum per gloriam et ignobilitatem, per infamiam et bonam famam, forti semper et animosa intentione cucurrerit. Nam, sicut ab Ecclesie doctoribus semper approbatus est, et ab hereticis accusatus, ita etiam semper a religiosis principibus laudatus, et uituperatus ab impiis inuenitur. Iulianus etenim Christo perfidus imperator, sic Photino heresiarche aduersus Diodorum scribit: »Tu quidem, o Photine, uerisimilis uideris, et proximus saluare, benefaciens nequaquam in utero inducere [a 162Kb] quem credidisti Deum. Diodorus autem Nazarei magus, eius pigmentalibus manganes acuens irrationabilitatem,  acutus apparuit sophista religionis agrestis.« Et post paululum: »Quod si nobis opitulati fuerint dii et dee, et muse omnes, et fortuna; ostendemus infirmum et corruptorem legum, et rationum, et mysteriorum paganorum, et deorum infernorum; et illum nouum eius Deum Galileum, quem eternum fabulose predicat, indigna morte et sepultura, denudatum conficte a Diodoro deitatis.« Sicut autem solent errantes conuicti fingere quod arte magis quam uirtute [1 1Kb] uincantur, sequitur dicens: »Iste enim malo communis utilitatis Athenas nauigans, et philosophans imprudenter, musicorum participatus est rationem, et rhetoris confectionibus odibilem adarmauit linguam aduersus celestes deos, usque adeo ignorans paganorum mysteria, omnemque miserabiliter imbibens, ut aiunt, degenerum et imperitorum  eius theologorum piscatorum errorem. Propter quod iam diu est quod ab ipsis punitur diis. Iam enim per multos annos in periculum conuersus, et in corruptionem thoracis incidens, ad summum peruenit supplicium. Omne eius corpus consumptum est: nam male eius conciderunt, ruge uero in altitudinem corporis descenderunt: quod non est philosophice conuersationis indicio, sicut uideri uult a se deceptis, sed iustitie pro certo, deorumque pene, qua percutitur competenti ratione, usque ad nouissimum uite sue finem asperam et amaram uitam uiuens, et faciem pallore confectam.« Sanctorum testimoniis Patrum in episcopis episcopi supra cognouimus, quorum iudicium sequi debeamus in causa Diodoro Theodoroque communi, utrum Athanasii,  Petri, Timothei, Basilii, Ioannis, Epiphanii atque Aegyptiorum episcoporum apud Diocesaream pro uera fide exsulantium, et Constantinopolitani concilii, nec non doctissimi uiri Hieronymi; an  Apolinaris et discipulorum eius, qui neque si catholici fuissent, tantis preferri debuerant. Nunc ex principibus principes cognouerunt, quorum magis in eadem Diodori atque Theodori causa iudicium debeant sequi: utrum Gratiani, et ualentiniani, et maioris Theodosii, an Iuliani apostate sacrilegi, qui propterea Photinum uerisimilem et saluti proximum dicit, quod non, ut Diodorus, in uterum induceret quem crediderat Deum. Quis autem ferat, accusatum a Iuliano Diodorum quod Deum natum de uirgine fateretur, accusari etiam a Christianis tanquam hoc negauerit? uel quis audiens Iulianum Diodoro comminantem, quod Iesum Galileum Deum eternum predicaret, quem mortuum et sepultum negare non poterat, et dicentem propterea illum puniri a suis diis  summo supplicio, quod miserabiliter imbibens theologorum piscatorum errorem, talia predicaret: a Christianis quoque iudicet abdicandum, uelut qui Iesum Galileum hominem tantum, non etiam Deum esse crediderit? Hanc itaque fautoribus hereticorum proponimus optionem, ut aut eligant imitari uenerabiles Patres et religiosos principes, et cum eis Diodorum et Theodorum probent; aut, si Apolinarem magis et eius discipulos, atque Iulianum, deligent sequi, non saltem propter aliud Diodorum culpent, nisi propter quod eum Apolinaris et eius discipuli, atque Iulianus, crediderunt esse culpandum. Quod si culpare non possunt Diodorum quia Iesum Nazareum, quem in duabus naturis Deum credidit, in uterum induxit, ipsum dicens eternum, quem  sepultum et mortuum: quomodo iuste Theodorum eius discipulum damnare potuerunt? Eamdem enim amborum causam, et unam accusationem fuisse testantur amborum. Proinde uel sero desinant Theodorianos uocare qui tantorum Patrum testimonium secuti sunt, ut Diodorum [2 1Kb] minime condemnare presumerent. Ceterum nimium duri et obstinati cordis est, nec approbantibus Diodorum, consequenter etiam Theodorum nec reprobantibus, credere, ut eos nec sicut laudati sunt a sanctis Patribus laudent, nec propter quod damnati sunt a sacrilegis damnent. uerum ecce sicut probas, serenissime imperator, etiam si demus eis, ut uolunt, Theodorum Mopsuestenum episcopum a beato Cyrillo fuisse culpatum, nemini uel parum intelligenti uidebitur, quod ut eum sub anathemate condemnarent, ipsius beati Cyrilli  iudicium secuti sunt, quod in sancto Ioanne Constantinopolitano eius condiscipulo et magistro Diodoro [b 1Kb] spernunt: sed potius quia preiudicium Ecclesie quesierunt, ut eius condemnatione sancta  synodus Chalcedonensis, que neque ipsum, neque laudatricem eius epistolam condemnauit, Nestoriana fuisse uideretur.



CAPUT III. Quod uigilius papa ex itinere scribens, Ibe ac Theodori damnationem improbarit atque emendarit; et quod diuerse prouincie uigilium ne hoc pateretur contestate sint.

Hoc est autem mirabile, ut postquam horum condemnationem fecerunt, dicerent quod Ecclesiam Romanam consulerent, et sententiam uigilii eius presulis exspectarent: cui, quantum ad illos attinet, non permiserunt censere quod senserit: ante statuentes, ut si quis Theodorum Mopsuestie, cum suis  dogmatibus et epistolam uenerabilis Ibe non anathematizat, fiat, anathema. Sed ecce iam ueniens ex itinere quod ei uidebatur edixit, et facti huius auctori [a 1Kb] correctionem tumultuarie sue transgressionis indixit; et nisi citius quod male factum est auferatur, etiam uindicaturum se esse predixit, protestans et dicens cum Apostolo Timotheo: Ne forte cum uenero, non quales uolo inueniam uos, et ego inueniar a uobis qualem me non uultis . Propter quod et de uestra clementia, summis precibus summoque adnisu, per suos legatos petit, sicut eum uenientem diuerse prouincie contestate sunt, ne patiamini stare quod factum est. Tale siquidem ipsius facti crimen esse iudicauit, ut illo doctoris gentium testimonio duceret arguendum, quod discipulo Timotheo scribens dicit: Depositum custodi, deuitans profanas uocum nouitates,  et oppositiones falsi nominis scientie, quam quidam promittentes circa fidem exciderunt . Quid ergo adhuc queritur utrum contra fidem et synodum Chalcedonensem factum fuerit quod dolemus, quando ille cuius dicebatur exspectari sententia, profanas uocum nouitates et oppositiones falsi nominis scientie, quam quidam promittentes circa fidem exciderunt, in ipsius facti auctoribus iudicauerat arguendas? Denique beatum Dacium Mediolanensium episcopum, quem hinc reuersum in Sicilia se uidisse perhibuit, et alios consacerdotes suos, sed et uenerabilis memorie Stephanum diaconum [b 1Kb] , quem  Romane Ecclesie, cui per Dei gratiam presidet, hic habuit responsalem, et per multos Ecclesie filios approbauit, quod se pro hac causa a uenerabilis Menne, huius regie ciuitatis episcopi, communione suspenderit, et eos qui ei communicauerant sub debita satisfactione susceperit. Quod non faceret, nisi contrarium synodo Chalcedonensi, quod factum est, sicut et alii, iudicaret. Non autem solos quos memorauimus sanctos et uenerabiles uiros hoc secum iudicasse monstrauit, quando non tacuit quod Romana quoque uniuersitas egredientem, quod uenientem Africa etiam atque Sardinia, quanquam non per eas transierit, per ipsius tamen consiliarium publica eum contestatione pulsauerint, sicut Hellas et Illyricus [c 1Kb] prouincie per quas uenit, ut nullatenus nouitati que  facta est acquiescat. Non ergo ciuilis hec causa credenda est, nec talis que pro Ecclesiarum pace ferenda sit, sed que merito iudicetur contra ipsius catholice fidei statum hereticorum subreptione commota, pro qua pars maxima orbis Christiani, que potuit, primum inter primos Christianos sacerdotem publica contestatione pulsauit. Et Romana quidem uniuersitas atque Africa, priusquam ipsius Romani antistitis acceperimus epistolam, non paruo iam cognoueramus indicio, quid de huius facti nouitate sentirent. Nam uenerabiles Pelagius et Anatolius, Romani diaconi, debitam officio suo et loco sollicitudinem pro Ecclesia Dei gerentes, laudabilis in Christo memorie Ferrando Carthaginiensi diacono [d 2Kb] scripserunt, ut habito de hac causa diligenti tractatu, cum reuerendissimo  eiusdem Ecclesie Carthaginiensis episcopo, uel aliis quos et zelum fidei et diuine Scripture sciret habere notitiam, consulentibus respondere, quid obseruandum in commune omnibus uideretur. In ipsa uero consultationis epistola non tacetur quod hec immissione Acephalorum, quos, ut diximus, Semieutychianos significantius appellare possumus, contra Chalcedonense concilium et decreta pape Leonis, mota fuerint per eos qui sub nomine catholico ipsorum parti studium prebent. Sed et ille qui consultus fuerat rescribens interrogantibus, retractandam non esse docuit epistolam quam uniuersalis synodus approbauit: quoniam si fieret, non ipsius tantum,  sed omnium conciliorum statuta deducerentur in dubium.



CAPUT Iu. Quod contra synodum Chalcedonensem factam esse trium Capitulorum damnationem, ipsi etiam qui consenserunt primates et episcopi Orientis agnouerint: quos redarguit quod imperatori non restiterint.

uerum hoc insolitum non est, ut uel apostolica sedes temeratores paterne sententie tanquam excedentes a fide corriperet, uel incontaminati quique et ab hac presumptione penitus alieni, contestatione publica de tali facto quererentur, et pronuntiarent, quod si hoc semel admissum fuerit, non tantum Chalcedonensis, sed omnium conciliorum definitiones  constare non possint. Illud est insuetum, illud mirabile, illud in quo magna uis ueritatis apparet, quod ipsos quoque presumptores internis conscientie stimulis fateri cegit, ad destructionem synodi Chalcedonensis hec fuisse composita. Nam primus confirmator eorum Mennas Constantinopolitanus episcopus, cum adhuc cunctaretur scripto [a 1Kb] , sicut preceptum fuerat, eis prebere consensum, contra synodum Chalcedonensem fieri protestatus est. Sed et posteaquam consensit, a predicto uenerabilis memorie Stephano Ecclesie Romane diacono et apocrisiario conuentus, cur priori sententie sue contrarius acquieuisset his que ante culpauerat, et de quibus se nichil acturum sine apostolica sede promiserat; sub ea se conditione cessisse, et iuratum sibi  fuisse respondit, quod chirographum suum reciperet, si hec Romanus episcopus non probaret. In quo satis ostendit de iudicio se potius humano quam diuino esse sollicitum. Sed nunquid, uel si propriam manum Romano episcopo non probante recipiat, nichilque illi quod metuit de iudicio humano contingat, ideo sententiam Dei iudicis atque ultoris effugiet? Nunquam hoc ei alterius secreta iuratio, sed sola correctio sua prestabit. Semel Deo iurauimus, imperator, cum baptizandi in morte filii eius spopondimus nos fidei qua saluati sumus, custodire depositum. Aduersus hanc igitur dare uel accipere iuramentum, magnum periurii crimen est. Nam si nimis terribile creditur cum ita secum homines fedus ineunt in iusiurandum, ut aliquos inter pacta baptizari faciant:  quid de illo iuramento credendum est in quo sumus cum Deo depacti, et nos qui iurauimus baptizati? Sed et ipsam tanti mysterii queso consideres actionem: quemadmodum lauacro regenerationis abluendi, in conspectu Dei et sanctorum angelorum stemus, occulta dedecoris Ecclesia teste damnantes. Nihil  ibi obtectum, nichil absconditum fuit: exspoliato denique corpore, magnum illud fidei percepimus et seruare spopondimus sacramentum: et non sola uoce, uerum etiam totius habitu corporis, profitemur exuisse nos hominem ueterem cum actibus suis. Cur itaque nunc actum cui renuntiauimus, ueteris hominis resumentes, nescio quid extraordinarium in operto de ipsa fide paciscimur, Ecclesia ignorante, que testis fuit, quando nos illam simpliciter seruaturos palam et nudi iurauimus? Quis porro auctoritatem contemnere possit istorum? quis dubitet talium sequi sententiam, uidens quoniam libere ab eis et intrepide ueritas predicatur [1 1Kb] ? Zoilus quoque Alexandrine urbis antistes, cum Romanum episcopum uenire cognosceret, obuiam illi ad Siciliam misit, conquerens necessitate  se ad ipsius decreti affirmationem fuisse compulsum: quod hic ei, postquam uenit, idem Romanus episcopus in facie palam, nobis quoque inter alios presentibus, exprobrauit. Nec non et Ephremius Antiochenus, cum primum ei mandaretur, ut hoc etiam ipse rescribendo firmaret, consentire noluit. At postquam ei denuntiatum est quod excludendus esset, nisi faceret, sui potius honoris quam ueritatis, dilector inuentus est. Quid etiam Petrus Hierosolymitanus? nonne publica notitia refert quoniam conueniente ad se multitudine monachorum, iuratus pronuntiauit, quod si quis eidem decreto nouitio consentiret, contra Chalcedonense concilium faceret? nec tamen se ab eius consensione suspendit. Hoc autem, uelut hereditarium, de preuaricatione prime  illius mulieris cognoscimus esse contractum, que prius interdictum sibi fuisse respondit, ne de ligno quod erat in medio paradisi comederet, et postea quod ipsa illicitum pronuntiauerat usurpauit, ac uiro ut comederet persuasit. Et quid dicemus ad hec? nisi quod ipse Dominus dixit: uerumtamen ueniens Filius hominis, putas inueniet fidem in terra ? Iam uero de aliarum ciuitatum episcopis quid loquamur, qui et cum scribere compellerentur, palam reclamauerunt contra magnam synodum fieri: et post subscriptionem, memorato Stephano Romano diacono libellos dederunt, sedi apostolice transmittendos, confitentes in eis quod a Constantinopolitano episcopo coacti subscriberent; qui si a uestra pietate querantur, poterunt et apud uos nostris assertionibus  attestari. Unde non solum ipsi qui hec fecerunt, sed et illi etiam qui facientibus communicando consentiunt, de ignorantia semetipsos excusare non possunt, et frustra dissimulant, frustra se dicunt nescire quod factum est, siue lucra temporalia diligentes, siue gratis suas animas negligentes. Cui enim non  sufficiat ad cognoscendum cause meritum, sola confessio transgressorum, et uerbis publice facta et libellis exposita? Manifestos habent errores eorum qui uerisimilibus argumentis, quasi constanter sua errata defendunt; et iste illis incognitus esse potest, auctorum suorum confessione damnatus? His omnibus accedit et confessio Domitiani Galate, Ancyrensis olim episcopi, quem confessum diximus quod eius complices Origeniani ad Ecclesie conturbationem ista moliti sunt. Nam in libello quem ad uigilium scripsit, conquerens de his qui contradicebant dogmatibus Origenis, asserentis animas humanas ante corpora in quadam beata uita preexstitisse, et omnes que fuerint eterno supplicio destinate, in pristinam beatitudinem cum diabolo et angelis eius restitui;  dicit etiam hec: »Prosiluerunt ad anathematizandos sanctissimos et gloriosissimos doctores, sub occasione eorum que de preexistentia et restitutione mota sunt, dogmatum, sub specie quidem Origenis, omnes autem qui ante eum et post eum fuerunt sanctos anathematizantes. Hi uero qui proposuerant huiusmodi dogma defendere, id implere nullo modo uoluerunt: sed talem relinquentes conflictum, conuersi sunt ut mouerent aduersus Theodorum qui fuit Mopsuestenus episcopus, et moliri ceperunt quatenus anathematizaretur et ille, ad abolitionem, ut putabant, eorum que contra Origenem mota constituerant [1 1Kb] .« His autem consideratis, clementissime imperator, quis non intelligat quoniam, si Ecclesiarum primates quorum confessiones memorauimus, pro ueritate constarent, facile de uobis possent obtinere  ne fieret, quod frustra se, non uoluntate fecisse causantur. Quasi uero propter hoc tantum ordinati sumus episcopi, ut ditemur principum donis, et cum eis inter maximas [2 1Kb] potestates consedeamus, tanquam diuini sacerdotii priuilegiis fulti: sicubi autem fallaciis malignorum que nullis temporibus defuerunt, aliquid eis inter tantas reipublice sue curas subreptum fuerit, quod Ecclesie Dei preiudicet, uel Ecclesie pacem turbet: non eis debeamus pro ipsorum salute que sunt uera suggerere, et si necesse fuerit, religionis auctoritate resistere, ac patienter offensionem quoque illorum, si acciderit, sustinere. Et ubi erit illud propheticum: Loquebar in testimoniis tuis in conspectu regum, et non confundebar ? nisi forte pastores quidem ad lac et uellera,  ad auertendas uero luporum insidias et tuenda ouilia, desertores.

Quid enim iam passi fuimus, uel quid pati ab imperatore Christiano timuimus, pro eiusdem fidei  quam tenet defensione certantes? Enim uero dici forsitan ab alio posset, quod spiritus quidem promptus, caro autem infirma, diu cruciatus ferre non potuit: ut prona sit indulgentiam succumbentibus tribuere uniuscuiusque conscientia sui fragilitas. Solet enim de humanis cordibus, pro deuotione sui fidelis exordii, si non perseueret usque in finem, ueniam pusillanimitas impetrare. Sed in hac causa quid tandem potest excusationis obtendi? Presertim cum uestra clementia, sui cognomenti non immemor, in ipsis quoque contradicentibus sibi hereticis nichil egerit inclementer. Si quid igitur ob hanc causam aliquis pertulerit, illorum magis est inuidiosis suggestionibus imputandum, qui dissimulantes ab aliis, unum sibi solum contradicere querebantur. Quasi  uero non statim, ut meditatio facti huius innotuit, Christiane plebis offendit auditum, ut unus hoc uoluisse [3 1Kb] facere diceretur, tanquam magne et singularis esset iustitie, non condemnare tot uenerabiles [4 1Kb] , qui contra Chalcedonense concilium hoc fieri cognouerunt, palamque detestati sunt [5 1Kb] . Qui tamen subscripserunt definitionibus libri in quo dictum est: »Si quis dicit hec nos ad abolendos aut excludendos sanctos Patres qui in Chalcedonensi fuere concilio, dixisse, anathema sit;« atque ita semetipsos anathema fecerunt, qui dicentes aduersus sanctos Patres qui in Chalcedonensi fuere concilio, hec esse conscripta, assenserunt, ut si quis hoc dicit, fiat anathema. Quod si hoc etiam non fuisset, nunquid inter canones atque statuta quibus de rebus diuinis decernitur,  haberi debet, ut si quis de conscriptore, quicunque sit aut dicatur, illius libri aliter crediderit quam uult ipse conscriptor, anathema sit uelut hereticus, cum si uidebatur ita decerni ac dici debuerit, ut anathema fieret, si quis ad abolendos aut excludendos sanctos Patres qui in Chalcedonensi fuere concilio, eis que in memorato libro dicta sunt uteretur. Nunc autem, ne quis talibus dictis resisteret, omnibus interdicitur queri: uti uero eis ad exclusionem sancte synodi, nulli negatur. uerum quia, sicut predixeramus, tam epistolam uenerabilis Ibe et Theodoreti scripta quam Theodori eiusque dogmata in preiudicium synodi Chalcedonensis probauimus esse damnata: illud etiam, quod secundo partitionis loco promisimus, hoc uolumine terminato iam debemus ostendere. Quoniam frustra negatur eamdem  epistolam a synodo fuisse probatam; sed Eutychiani, ut nobis illuderent, hoc mendacium per suos seminauere fautores.



LIBER QUINTUS.



CAPUT PRIMUM. Quod epistolam Ibe orthodoxam reuera pronuntiarit synodus Chalcedonensis, falsoque dicant aduersarii ab ea non fuisse susceptam.

Intende nunc, Auguste, quam manifesta et multiplici ratione hoc etiam demonstretur, quod sequenter me demonstraturum esse promisi, quoniam hereticorum fautores aperto mendacio nos decipere uoluerunt, ut dicerent epistolam uenerabilis Ibe a concilio Chalcedonensi [a 2Kb] non fuisse susceptam. Ubi dum recitaretur, ex precedentibus gestis, apud reuerentissimos Photium et Eustachium, atque Uranium episcopos habitis, que contra memoratum episcopum Ibam protulerat Theophilus diaconus, qui eius aduersarius existebat considentibus episcopis, talis  est data sententia: »Cognouimus ex sententia reuerentissimorum episcoporum [b 1Kb] Ibam reuerentissimum episcopum innoxium demonstratum. Lecta enim eius epistola, cognouimus eum esse orthodoxum, et ob hoc decernimus, et honorem ei episcopatus, et Ecclesiam de qua iniuste et absens expulsus est, instaurari.« uides quomodo nobis heretici per suos satellites uoluerunt illudere, ut hanc epistolam iactarent susceptam a concilio non fuisse; cum palam sit quod ex eius lectione conscriptor eius Ibas innoxius et orthodoxus ab ea fuerit iudicatus, et ob hoc eum et honorem episcopatus, et Ecclesiam recipere decreuerint, de qua iniuste fuit expulsus. Scierunt igitur Ecclesie pietatem ferre non posse, si condemnanda diceretur epistola quam synodus approbauit; uel  potius ipsa synodus, propter quod eam iudicauit orthodoxam. Non enim ipsam tantummodo Ibe epistolam, sicut iam diximus, quasi Nestorianam culpare et abiicere presumpserunt; sed approbatores quoque eius qui eam rectam dicunt, et anathemati non subiiciunt. Et qui magis intelligendi sunt eius approbatores, quam Patres qui Chalcedona conuenerant et eam iudicauerunt orthodoxam? Hec igitur scientes, et arbitrati quod ita possint in ipsius epistole damnationem catholicorum consensus adducere,  iactauerunt quod a magno concilio suscepta non fuerit, cum in eo rursus ita pronuntiatum nouerimus: »Ex his que nuper lecta sunt clarum est quia reuerentissimus Ibas innocens est ab omnibus que ei illata sunt, et ex relecto rescripto epistole quod prolatum est ab eius aduersario, orthodoxa apparuit eius dictatio.« Nunquid ergo aduersus istas euidentissimas super epistolam memoratam sententias, cum post eius condemnationem exprobrare nobis ceperint heretici, quod epistolam nostro iudicio Nestorianam synodus Chalcedonensis pronuntiauit orthodoxam, possemus dicere falsum esse, et econtrario demonstrare, quod eam ipsa quoque reprobauerit atque damnauerit? Aduertis igitur, imperator, quod inimici iustitie illudere uoluerint Ecclesie  Christi, et auocare nos a ueraci assertione, qua defendi eadem epistola melius et fortius potest, atque diuertere ad false denegationis inane suffugium, ut nunc interim affirmaremus eam Nestorianam, negantes a concilio esse susceptam, et postea conuicti ab eisdem manifesto et impudenti mendacio, quia suscepta est, nichil iam restaret quod in ipsius concilii defensionem respondere possimus. Et ideo non recipimus mendacii consilium, neque nos sui similes heretici ualebunt efficere. Nam et susceptam dicimus, et quod omnino fuerit suscepta monstramus: quia uerax semper est Ecclesie pro ueritate defensio, nec unquam fuit indiga falsitatis. Ante uero nobis discutiendum est cuiusmodi sint ea que per suos fautores ad nostram deceptionem iactauerunt,  ut eam denegaremus esse susceptam. Primum itaque uideamus utrum nobis dicendum sit aut credendum, quod persuadere conati sunt, quia epistolam non uenerabilis Ibe, sed nescio quam scripturam postulationis et deprecationis, quam Photio et Eustachio [1 1Kb] et Uranio episcopis omnis clerus Edessene ciuitatis pro ipso Iba episcopo miserat, synodus pronuntiauit orthodoxam. Sed quid respondebimus, cum postea uel ipsi, uel hi quibus fauent heretici, nobis dixerint quod illa scriptura, postulatio et deprecatio [a 67Kb]  omnis cleri Edessene ciuitatis synodalibus gestis appellata sit, sententia uero synodi ex relecta eius epistola orthodoxum eum apparuisse testata est: et quia illam postulationem et deprecationem, ab omni clero Edessene ciuitatis ad Photium et Eustachium atque Uranium episcopos datam, Ibas episcopus pro se recitari petiuit; sententia uero synodi, sicut eadem que posuimus uerba declarant, de rescripto epistole ipsius Ibe quod prolatum est ab eius aduersario, pronuntiauit, quod orthodoxa apparuit eius dictatio? Facillime itaque probabunt, si tamen ulla probatione hic opus est, aliud esse quod pro se recitari petiuit Ibas episcopus, et aliud quod contra eum protulit qui eius aduersarius existebat. Sed et hoc adiicient quia nec attinebat ad rem ut de postulatione  et deprecatione cleri Edessene ciuitatis pronuntiaretur, quod orthodoxa esset eius dictatio, cum potius super epistola Ibe sententia synodi exspectaretur utrum eam hereticam an orthodoxam iudicarent. Cum ergo et illud obiicerent, quod similiter in eadem synodo dictum est: Dudum quidem ex relectis innoxius demonstratus est reuerentissimus Ibas; in quibus etenim uisus est culpare male loquens beatissimum Cyrillum, in posterioribus recte confessus respuit illa quibus culpauerat; nunquid econtra mutire? numquid respirare ualebimus? Quid enim Ibas episcopus in illa postulatione et deprecatione quam pro illo clerus omnis Edessene ciuitatis miserat, locutus fuerat de beato Cyrillo, quod diceretur in posterioribus respuisse? Si quis autem legat eius epistolam ad  Marim Persam datam, quam in sequenti libro ponemus, ibi hec omnia recognoscit. uerum ecce, si [1 1Kb] multiplicibus documentis ostendent quod epistolam Ibe synodus orthodoxam iudicauit, de qua ipse Ibas fuerat accusatus; nunquid ostendimus et nos, ubi omnis clerus Edessene ciuitatis accusatus est, quod non orthodoxam postulationem et deprecationem pro ipso Iba episcopo miserit, ut necessarium synodo uideretur de illa pronuntiare, quod orthodoxa fuerit eius dictatio? aut etiam si hoc posset ostendi, approbatio postulationis et deprecationis illius Ibam episcopum, et non ipsos deprecatores absolueret. Nam et ipsius sententie recitare uerba debemus, si forte, quemadmodum super Ibe epistolam factum est, aliquis Patrum dixit in illa synodo: Scriptura postulationis et  deprecationis omnis cleri Edessene ciuitatis orthodoxa nobis apparuit. Sed nichil tale ualebimus ostendere, et optime scimus quia necesse non erat illam postulationem et deprecationem orthodoxam pronuntiari, de qua nulla talis questio uertebatur; sed ut nos ad illius epistole condemnationem hereticorum fautores inducerent, ista finxerunt. Nam quare Iba episcopo accusato, omnis clerus Edessene ciuitatis pronuntiaretur orthodoxus; aut orthodoxo pronuntiato omni clero Edessene ciuitatis, Ibas absolueretur  episcopus? Denique fraude se ista iactasse, etiam ipsi, extorquente ueritate uel inuiti, uel nescii, prodiderunt. Nam post multas et uarias suas adinuentiones, post labores magnos et infructuosos, quibus ad deceptionem facilium apertam lucem uerbis inanibus obscurare conati sunt, in eodem libro suo dixerunt: »Culpans Ioannes hereticus sanctam synodum, ostenditur eadem quidem sapere sicut ad Marim epistola: confitens autem eam expulsam atque destructam a sancta synodo, confitetur etiam similiter expulsum ab ea et Theodorum impium Mopsuestenum. Et quoniam calumniatores non respiciunt in ultimo ordine definita, sed ante perfectum iudicium a quibusdam forsitan dicta; oportet cognoscere rectam habentes intentionem, quia in synodis nichil preiudicant,  que ante perfectum iudicium a quibusdam forsitan dicta sunt, eis que ab omnibus simul in ultimo definiuntur ordine, licet dissona communi appareant calculo. Denique sanctus Anatolius dixit quia Dioscorus non propter fidem damnatus est, et hoc neque preiudicium communi calculo synodi fecit, neque Dioscorum ab adiudicatione liberauit in Eutychis permanentem peruersitate.« In his igitur omnibus, omitto nunc arguere, quod in hoc libro nescio quis Ioannes hereticus non est probatus eadem sapuisse, sicut ad Marim epistola, uel quia ita sapuerit esse detestandus. Omitto quia nec illud probatum est, quod iactatur idem Ioannes fuisse confessus, predictam epistolam destructam atque expulsam a sancta synodo. Omitto quia nichil Theodoro preiudicat quod eum similiter  a synodo expulsum dixisse fertur, quoniam si ab illo exigeretur, probare non posset. Hoc est unum, quod uolo dicere, quia licet trepidis et inconstantibus uerbis, prodiderunt scire se quod a synodo epistola illa suscepta sit, sed ut nobis illuderent illa omnia confinxerunt. Nam quomodo nescientes de illa synodum protulisse sententiam, dicerent quod in synodis nichil preiudicent, que ante perfectum iudicium a quibusdam forsitan dicta sunt, eis que ab omnibus simul in ultimo definiuntur ordine? Ergo, licet quibusdam dissonantibus, scire se tamen confessi sunt de uenerabilis Ibe epistola synodum iudicasse. Quod etiam in posterioribus eiusdem sui libri similiter produnt, ita dicentes: »Et hec quidem dicta sunt, ut ostenderetur omnibus quia in his que facte sunt synodi,  uel si qua, ut sepe contingit, dissonantia ab iudicantibus facta fuerat, attamen nullus ea que per partes dicuntur attendit, sed ea que ab omnibus ultimo definiuntur in ordine.« uerum nobis sufficit eorum dolos etiam ipsis confitentibus cognouisse. Ceterum, nec istis adinuentionibus assentimus. Primum quidem, ne cum illis non solum mendaces, sed etiam in ipso mendacio deprehendamur instabiles, ut dicamus, non de Ibe epistola, sed de scriptura postulationis et deprecationis omnis cleri Edessene ciuitatis, synodum  pronuntiasse [1 1Kb] : sed in synodis nichil preiudicare que ante perfectum iudicium a quibusdam forsitan dicta sunt. Deinde quia inueniuntur eadem [a 1Kb] super epistola Ibe [2 1Kb] sententie, non ante perfectum iudicium, sed in ultimo, sicut dicunt, ordine promulgate; et non aliquorum, sed omnium esse, quibus nullus est refragatus. Exigitur enim a nobis atque dicitur: Probate concilii dissonantiam, quam dicitis; ostendite ubi quibusdam pronuntiantibus orthodoxam esse Ibe epistolam, alii contradixerunt quod impia fuerit et profana; et post dissonantiam quam dicitis ante perfectum iudicium factam, concordem in ultimo sententiam synodi demonstrate, Nestorianam hanc et blasphemam epistolam respuentis: alioquin Nestoriana etiam illa synodus fuit, que talem epistolam  orthodoxam iudicauit. Apparet igitur quod, his omnibus mendaciis inaniter adinuentis, non excusari, sed inexcusabilis potius uideri tanta synodus possit, tanquam nichil habeat quo defendi ueraciter queat.



CAPUT II. Quod falso dicant Ibam negasse in iudicio episcoporum Photii et Eustachii epistolam illam suam esse.

Unde nec illud dicimus, quod item in sepe dicto suo libro, qui prenotatus est falso titulo nominis sui, dixerunt, quia illam epistolam apud iudices Photium et Eustachium suam esse negauit Ibas episcopus [b 81Kb] . Quod et ipsum aperte falsum est, et si uelimus contra conscientiam dicere ab ipsis iterum qui hec mendacia seminauerunt, similiter arguimur, qui postea  dixerunt: Ostendite nobis ipsa negationis eius uerba, si dixit: Mea non est hec que aduersum me profertur epistola; non ego eam scripsi, non ego dictaui. Ostendite etiam nobis accusatorum eius replicationes, quibus eum negantem de hac re, sicut de aliis quoque causis, conuincere nitebantur: ostendite etiam quos testes, ut hoc ei probarent, adduxerint. Ostendite iudicum sententiam per quam pronuntiauerunt quod ideo illum absoluerint, quia probari non potuit eius fuisse, quam suam fuisse inficiatus est [3 1Kb] : et quid horum flagitantibus [4 1Kb] ? nunquid in illis gestis apud Photium et Eustachium [5 1Kb] atque Uranium habitis tale aliquid continetur? An his omnibus nos deficientibus, illud ineptum contra respondebimus, quod in suo libro posuere dicentes: Inuenta est autem in eisdem actis apud Photium et Eustachium habitis, et satisfactio Ibe  ad hec dicentis, quia post unitionem Orientalium et sancti Cyrilli nullam iniuriam aduersus eum fecerit. Et adiiciunt: Si ergo impiam epistolam post unitionis tempus significat, Ibas autem dicit quia post unitionem  nullam iniuriam aduersus sanctum fecerit Cyrillum: ostenditur aperte Ibam ad Marim epistolam denegasse. Porro hec adinuentio deficax omnino et irrisione digna est. Nam licet ante prolatam aduersum se epistolam in iudicio uenerabilium Photii et Eustachii atque Uranii episcoporum, hanc de nomine beati Cyrilli altercationem reuerentissimus Ibas cum accusatoribus suis habuerit, post prolatam uero aduersum se epistolam suam, nullum negationis uerbum contra retulisse doceatur: tamen non sicut ab istis ad obscurandam ueritatem, uel composita, uel attenuata sunt uerba, sic in illis gestis habentur: ubi cum ei suus obiiceret accusator Maras presbyter et diceret: An non dixisti, quando flagitatum est in secreto, bone memorie Cyrillum tanquam hereticum  habuimus, et donec anathematizasset sua capitula non recepimus eum? idem reuerentissimus Ibas episcopus respondit: uere non sum memor; si autem et [c 1Kb] dixi [6 1Kb] quia uere orientale concilium recepit eum, postquam sua capitula retractauit. Et iterum, cum predictus Maras diceret eum de memorato beato Cyrillo dixisse: Hereticum eum habuimus, donec sua anathematizasset capitula; idem reuerentissimus Ibas episcopus dixit: Ego postquam sua capitula interpretatus est, tantum abstineo ab anathemate uiri: quia et litteras ab eo suscepi, et litteras ei direxi, et communicauit mihi, et communicaui ei. Non ergo negauit Ibas quod hereticum eum aliquando fuisse putauerit; sed hoc dixit quia post unitatem factam abstinuerit ab anathemate uiri, quod et illa epistola  manifestat. Non est autem idem quod Ibas episcopus dixit: Ego postquam capitula sua interpretatus est, tantum abstineo ab anathemate uiri: et quod isti eum dixisse posuerunt, quia post unitionem Orientalium et sancti Cyrilli, nullam iniuriam aduersus eum fecerit, quasi consequens sit, ut quia iam abstinuisset Ibas ab anathemate beati Cyrilli, ideo nec credere ante, nec postea dicere potuisset, quod aliquando fuerit lapsus, quem potius conuersum ab errore false putauerat. Et propterea istud quoque commentitium melius nos ultro respuimus, quam ab ipsis a quibus adinuentum est, cum nostra confessione postea refellatur. Si autem queris, Auguste, cognoscere quod non istis obscuris et captitiis adinuentionibus, sed sua sponte conspicuis et euidentibus documentis,  que uere facta est negatio demonstretur; attende, queso, qualis fuerit super alio capitulo in eadem controuersia ipsius Ibe negatio, qualis etiam contra replicatio accusatorum, qualis interlocutio iudicum. Unde necessarium duxi ex eisdem gestis aliqua  in hunc librum exempli gratia transferre, ubi predictus Maras, unus ex accusatoribus ipsius Ibe episcopi, dixit [1 1Kb] : »Quid habes de fide mouere? Maras alloquens dixit [a 23Kb] : Non inuideo Christo facto Deo; in quantum enim ipse factus est, et ego factus sum. Reuerentissimi episcopi dixerunt: Confiteatur [2 1Kb] reuerentissimus Ibas, si hec ab eo prolata sunt. Reuerentissimus episcopus dixit: Anathema ei qui dixit et ei qui calumniatur, ego enim non dixi. Samuel dixit: Testes nobis existunt huius rei, ex quibus hic sunt: rogamus hos a uobis euocatos suscipi, et propria uoce testari si eum [3 1Kb] audierint hec dicentem. Reuerentissimus Ibas episcopus dixit: Decies millies ego secari patior, quam dicere hoc uerbum: absit hoc uerbum me uel cogitare; sed scio ego quia unusquisque  ex confessione saluatur. Reuerentissimi episcopi dixerunt: In ecclesiane dicis reuerentissimum episcopum Ibam hec dixisse? Samuel dixit: Consuetudo est in die sancto Pasche, aut ante diem dare eum de manu clericis quedam pro festiuitate: inde cum hec dare futurus esset, alloquitur primitus, et sic dat. Allocutus est autem hoc et coram omnibus et presentibus clericis, ut acciperent ea que pro festiuitate dantur: et conuincetur ab aliquibus ex iis clericis hic stantibus, qui hoc ab isto audierunt dictum. Reuerentissimi episcopi dixerunt: Ante quantum tempus hec dixisse reuerentissimum Ibam episcopum profiteris? Samuel dixit, Sunt tres anni plus minus, quod dicta sunt.« Attendis, Auguste, quemadmodum prius a iudicibus interrogatus sit Ibas  episcopus, utrum ab eo prolata sit illa blasphemia; quemadmodum etiam accusatores [4 1Kb] aduersus eum testes produci petiuerunt; quemadmodum iudices quesierint ab accusatoribus, quo loco, quo tempore, quibus presentibus hanc eam [5 1Kb] blasphemiam dicerent protulisse: et illi pertinaces, et locum designant, et tempus memorant, et testes pronuntiant, et quoties hec dicta, quoties replicata sint, ipsorum gestorum cetera satis ostendunt. Quid tale potuerimus probare super illa epistola factum, ut dicamus quod eam predictus Ibas suam fuisse negauerit, quam in tantum et ipsi iudices eius fuisse iam nouerant, ut nec interrogandum eum putarent utrum ipsius fuerit? Frustra itaque, sicut dixi, fautores hereticorum nos inducere uoluerant,  ut diceremus quod illam epistolam Ibas in iudicio episcoporum Photii et Eustachii atque Uranii suam  esse negauerit. Si autem in eorum iudicio non docetur Ibas negasse quod ipsius fuerit illa epistola, quomodo istorum suasionibus acquiescentes dicemus quia eam, quod prius non fecerat, postea in synodo suam fuisse denegauit, ubi potius super ipsa inueniuntur prolate sententie, et idem Ibas episcopus eius relectione purgatur? Nam et hoc in suo libro ita dixerunt: »Sed etiam in sancta Chalcedonensi synodo uolens Ibas liberum se ipsum de accusatione epistole demonstrare, post relectionem eiusdem, mox huiusmodi sermonibus hec ait: Iubete relegi litteras clericorum Edessenorum, ut cognoscatis quia ab his que mihi illata sunt alienus sum, et uim pertuli: et relecta est que data est ab eo epistola clericorum Edessenorum, in qua testificabantur ei cum iureiurando,  quia nulli conscii sunt aduersus eum facte accusationis, neque cognoscunt eum contrarium quiddam recte fecisse fidei.« In quibus uerbis, illud prius aduertendum est, quod ab illusione solita non recedant, ut illam scripturam, quam pro memorato Iba omnis clerus Edessene ciuitatis obtulit, epistolam appellent [6 1Kb] , uolentes per epistole nomen, in aliud nobis conuertere sententiam synodi, que super epistola ipsius Ibe prolata est: ut credentes quod illam postulationem et deprecationem cleri Edesseni, potius quam memoratam epistolam, pronuntiauit orthodoxam, in condemnationem eius adduceremur. Deinde quomodo ad denegationem ipsius epistole omnis cleri Edesseni testimonium quereretur, cum accusatores non epistole ad Marim scripte, sed illius  insuspicabilis blasphemie, clericos Edessenos testes fuisse mentiti sint? In illo itaque capitulo eorum testimonium synodo relegi necessarium fuit, in quo ab accusatoribus fuerant nominati. Denique nec ipsi de hac epistola, sed et de illa tantum blasphemia testati sunt. Nam ostendant nobis in ipsa postulatione et deprecatione, ubi dixerint quod illam [7 1Kb] epistolam in iudicio reuerentissimorum Photii et Eustachii atque Uranii non negatam, in synodo postea Ibas episcopus suam fuisse inficiatus est. Alioquin omnibus apparebit quod ad illudendum nobis ista confinxerint: ut si hoc mendacium sectaremur, postea nos conuincerent atque confunderent ex manifestis ipsius synodi sententiis: quas profecto uel si probare possimus, non ab omnibus, sed a quibusdam, [8 1Kb] super  eamdem epistolam, si eam suam negaret Ibas episcopus. Dictum est enim illic, sicut supra meminimus:  Cognouimus ex sententia reuerentissimorum episcoporum, Ibam reuerentissimum episcopum innoxium demonstratum: lecta enim eius epistola cognouimus eum esse orthodoxum, et hoc decernimus, et honorem ei episcopatus, et Ecclesiam de qua iniuste et absens expulsus est, instaurari; et alia que in ipsis gestis similia continentur. Quomodo ergo non uelut insanos accusare conuincimur Patres qui Chalcedona conuenerant, si dicamus eos illius epistole merito quam suam Ibas negauerat, et episcopatui et Ecclesie [1 1Kb] restitui iudicasse? Aduertat autem serenitas tua, quemadmodum se scire uerum [2 1Kb] prodant, quod illam epistolam suam fuisse non negauerit Ibas episcopus. Dixerunt enim et hoc in suo libro, quod in nostro secundo meminimus:  »Oportet inspicere ad Marim epistolam, omnia quidem sine Deo et impie dicentem, illud tantummodo ostendentem bene, quia ex illo Theodorus per Orientem in ecclesiis anathematizatus est:« quod non dicerent si ipsam epistolam ab Iba crederent denegatam. Sed respondeant nobis, cuius testimonio usi sunt, quia ex illo Theodorus per Orientem in ecclesiis anathematizatus est? Si enim Ibas suam esse negauit illam epistolam, et confictam aduersus eum ab accusatoribus dicunt, sine dubitatione falsis testibus usi sunt, quia ex illo Theodorus per Orientem in ecclesiis anathematizatus est. Si autem, quod magis credendum est, denegant quia falsis testibus usi sunt, scire se iterum produnt, quod illam epistolam suam fuisse Ibas episcopus non negauit, et ipsam synodus  pronuntiauit orthodoxam. Postremo, quid opus erat epistolam, non solum priuatam, et ad synodum, sicut affirmant, nullatenus pertinentem, uerum etiam cuius auctor esset incertus, uniuersalis Ecclesie nuper condemnari sententia? si tamen sententia fuisse dicenda est, ubi subscriptor, non quod sentiebat aperuit, sed exemplar potius formule sibi date transcripsit. Unde uel si omnia que superius dicta sunt defuissent, satis indicarent ex solo facti ipsius modo scire se quod a concilio uniuersali recepta sit. Alioquin non quererent, nisi in eiusdem concilii preiudicium, ut eam uniuersalis Ecclesia condemnaret. Desinant itaque iam fautores hereticorum, uel deprehensi ac proditi, ut nobis illudant, studiose [3 1Kb] iactare quia synodus non Ibe epistolam pronuntiauit orthodoxam:  ne uideantur non aliquid oculis nostris, quod medio die uidimus, sed ipsos oculos quibus uidemus, nobis uelle furari.



CAPUT III. Quod falso dicant Theodoretum in concilio Chalcedonensi nisi post damnationem Eutychis atque Dioscori  non sedisse, quodque synodi auctoritati non obsit, si in ea sedeant qui ab heresi resipuerunt.

Sane uideamus quale sit etiam illud, quod similiter in excusationem ipsius synodi nos asserere uoluerunt, ut ideo diceremus sententiam super epistolam ad eius [4 1Kb] decreta minime pertinere, quod quasi post damnationem Eutychis atque Dioscori, postque fidei definitionem, Theodoretus atque Ibas in concilio sederint. Sic enim eis in suo libro uisum est dicere de reuerentissimis Theodoreto atque Iba episcopis: Quia propter quod accusati sunt, ut Nestorii dogma suscipientes, non euocati sunt, ut sederent cum sancta synodo. Sed posteaquam de Eutyche et Dioscoro factum est iudicium, et disposita sunt a sancta synodo recta Patrum constituta, per que adiudicauerunt et  anathemati subiecerunt Nestorium et Eutychem et maligna eorum decreta sequentes; tunc predicti Theodoretus et Ibas adierunt sanctam synodum. Quis ignarus eorum que in illa synodo gesta sunt crederet quod isti de causa publica et in conspectu omnium sita confingere talia potuissent? Quid ergo? non sedit cum sancta synodo Theodoretus episcopus, nisi in actione octaua, postquam factum est de Eutyche et Dioscoro iudicium, et disposita sunt a sancta synodo recta Patrum constituta? Et quomodo refertur in eiusdem synodi gestis, quod in ipsa prima actione Theodoretus inter alios episcopos sedit [a 1Kb] , consulatu Marciani Augusti, uIII idus Octobris? An non ibi continentur hec uerba? »Gloriosissimi iudices et amplissimus senatus dixerunt: Ingrediatur reuerentissimus  episcopus Theodoretus, ut sit particeps synodi, quia et restituit ei episcopatum sanctissimus archiepiscopus Leo, et sacratissimus ac piissimus imperator sanxit eum adesse sancte synodo. Theodoretus reuerentissimus episcopus transiens in medium dixit: Preces obtuli sacratissimis et [5 1Kb] Christianissimis orbis dominis, et narraui que in me acta sunt uulnera, et precor has perlegi.« Et post hanc eiusdem reuerentissimi Theodoreti prosecutionem, interloquentibus iterum gloriosissimis iudicibus ac senatu, quod et a sanctissimo episcopo inclyte urbis Rome proprium locum recepisset idem Theodoretus, et testimonium haberet Maximi Antiocheni episcopi quod catholice fidei esset, sicut ibi scriptum est, sedit in medio, ipsoque presente, et inter alios episcopos  considente, recitata sunt que sub Dioscoro Ephesi fuerant gesta. Cumque damnandus idem Dioscorus cum Iuuenali Hierosolymitano et quibusdam aliis uideretur, ad imperatorem prius referendum esse duxerunt. Illud plane fatendum est, quod Ibas episcopus in synodo, non nisi postquam eius causa in  septima et octaua sessione [a 1Kb] discussa est atque finita, sederit: nam antea Nonnus, qui pro eo fuerat ordinatus, in omnibus actionibus sedisse relegitur. In sexto quippe consessu, fidei definitione perfecta, et ab omnibus episcopis rite subscripta, interlocutus est imperator, ut aliquot diebus exspectarent omnes episcopi, et priuate quorumcunque cause ibidem finirentur. Postquam igitur in octaua sessione purgatus est idem Ibas, his que iam fuerant superioribus actionibus definita subscripsit: quod ex sententia sancti Anatolii Constantinopolitani episcopi, quam inter alios super ipsius Ibe causa in octaua sessione protulit, euidenter ostenditur, cum ait : »Iudicantium reuerentissimorum sententie [1 1Kb] innoxium demonstrant Ibam reuerentissimum ab his que  in eum accusatores intulerant: unde omnem in presenti de eo suspicionem abiicio, quoniam et consentit et subscribit ei que nunc de fide data est sententie a sancto concilio, et epistole sanctissimi archiepiscopi Rome Leonis, et dignum iudico episcopatu, et habere curam in qua pridem existebat Ecclesia. De Nonno autem reuerentissimo episcopo, qui factus est pro eo, formam dabit Maximus reuerentissimus Antiochenus episcopus.« Hinc ergo probatur, ut dictum est, quod post octauam, in qua purgatus est, sessionem prioribus concilii subscripserit iudicatis: quia de illo sanctus Anatolius in sua sententia, sicut memorauimus, consentit et subscribit, dixit, non consensit atque subscripsit. Non itaque moueat quod cum in superioribus actionibus memoratus Ibas nusquam legatur sedisse,  inuenitur tamen in eis cum Nonno pro se ordinato iudicatis concilii subscripsisse. Nam post octauam sessionem, qua purgatus Ibas episcopatum Ecclesie sue recepit, predictum Nonnum in aliis actionibus, quibus iisdem episcopus Ibas interfuit, nec sedisse, nec subscripsisse reperimus. In secunda quoque actione, que in codicibus quidem post tertiam scribitur, fuit autem eodem consulatu, uI idus Octobris, in qua de statutis fidei tractatus incipit, centesimus et undecimus Theodoretus sedit. Cumque post recitationem symboli trecentorum decem et octo Patrum qui apud Niceam, et centum et quinquaginta qui apud Constantinopolim fuerunt, et duarum epistolarum beati Cyrilli, id est ad Nestorium et ad Ioannem Antiochenum, etiam pape Leonis ad Flauianum relegeretur epistola, dubitantes quidam de aliquibus uerbis ipsius epistole,  quod et secundo libro iam diximus, eodem Theodoreto rationem reddente firmati sunt. Sic enim  eiusdem actionis continent gesta: »Cum legeretur ex eadem epistola pars que ita continet: Quamuis in Domino Iesu Christo Dei et hominis una persona sit, aliud tamen est unde in utroque communis est contumelia, aliud unde communis est gloria: de nostro enim illi est minor Patre humanitas; de Patre illi est equalis cum Patre diuinitas. Dubitantibus Illyricianis et Palestinis reuerentissimis [2 1Kb] , Theodoretus reuerentissimus episcopus Cyrri dixit: Est simul exemplum beati Cyrilli ita habens, et factum hominem, et non amittentem [3 1Kb] quod proprium est. Permansit enim idem quod erat: intelligitur uero omnino et aliud in alio quod habitat, id est, diuina natura in humanitate. Glorios issimi iudices et amplissimus senatus dixerunt: Post hec omnia adhuc  quis dubitat? Reuerentissimi episcopi clamauerunt: Nemo dubitat.« Hec omnia ex ipsius synodi gestis in hunc librum transtuli. Quomodo ergo dicitur de reuerentissimo Theodoreto episcopo quod nisi in octaua non sederit actione? In actione uero tertia, in qua Dioscorus est damnatus, que fuit eodem consulatu, III idus Octobris, que etiam absque iudicibus ac senatu celebrata est, et prime coniuncta in codicibus inuenitur: propterea, sicut existimo, quia in actione prima iudicatus erat idem Dioscorus episcopatus honore priuandus, ut eius condemnatio proxima sequeretur: ceterum non sola dierum prenotatio, uerum etiam tenor ipsarum actionum, id est secunde ac tertie, cum legitur, docet quod in codicibus tertia fuerit secunde preposita. In qua tertia actione, quinquagesimo  et quinto loco, Nonno, qui pro Iba ordinatus fuerat, subscribente atque dicente: Nonnus episcopus ciuitatis Edessene subscripsi; etiam ipse Ibas centesimo septuagesimo septimo loco, sicut inuenimus, damnationi eius ita subscribit: Ibas episcopus Edessene ciuitatis subscripsi; deinde quarto consessu, eodem consulatu, sexto decimo calendas Nouembris, centesimum duodecimum Theodoretum episcopum sedisse, et super memorata epistola sancti Leonis trigesimo et octauo loco interlocutum fuisse reperimus, ubi scriptum est: »Theodoretus reuerentissimus episcopus Cyrri dixit: Concinit epistola sanctissimi episcopi [4 1Kb] domini Leonis fidei a sanctis et beatissimis Patribus in Nicea exposite, et symbolo fidei in Constantinopoli dictato a centum et quinquaginta, et epistolis beati Cyrilli.« De quinta uero  actione, que fuit eodem consulatu, undecimo calendas Nouembris, in qua prius expositio fidei recitata  est atque ad imperatorem relata, ut postea subscriptionibus omnium firmaretur, nichil probare possumus: quia et subscriptio dilata est, quemadmodum dixi, et in ipsa relatione, qua narratur quibus considentibus eadem expositio fidei relecta est, denominatis ibi legatis Romanis et aliis quinquaginta duobus episcopis, dicitur, Considentibus illis et reliqua sancta et uniuersali synodo, tacetur autem de nominibus ceterorum. In actione uero sexta, eodem consulatu, uIII calendas Nouembris, in qua presens fuit et imperator, et omnes definitioni fidei subscripserunt, anathematizantes Nestorium et Eutychem et omnes contraria sentientes, inuenitur Nonnus sedisse uigesimus octauus, subscripsisse autem trigesimus primus hoc modo: Nonnus episcopus Edessene metropolis  definiens subscripsi. Ibas etiam, quamuis, ut diximus, sedisse non relegatur, inuenitur tamen subscripsisse nonagesimus in his uerbis: Ibas episcopus Edessenus definiens subscripsi. Sed et Theodoretus centesimus septimus sedisse, subscripsisse autem centesimus et trigesimus tertius in eisdem uerbis: Theodoretus Cyrri [a 113Kb] definiens subscripsi. Quomodo igitur aduersus tantam rerum euidentiam fautores hereticorum mentiri non puduit, ut dicerent Theodoretum episcopum, nisi post definitionem fidei non interfuisse concilio? Et tamen adhuc exigunt in tot falsitatibus deprehensi, ut eorum testimonio nunc condemnetur epistola, quam ante centum ferme annos uniuersalis synodus approbauit. Quis dabit iudicium iustum, et non ipsi potius damnabuntur qui talia confinxerunt? Aut quomodo admittentur uel  attestari uel accusare quemquam contra paternos canones, quos in tantis conuincimus esse mendaces? Et si quis noluerit talibus assentiri mendaciis, hereticus appellatur, tanquam hereticorum sit nolle mentiri. His porro falsitatibus subscribentes, et in talibus constituentes defensionem synodi, quid pro illa poterimus Eutychianis respondere, cum manifesta nos ueritate conuicerint? Aut quanta necessitate uidebimur ad talia confugisse mendacia, in quibus latendi nullus est locus, tanquam nichil remanserit quod pro eadem sancta synodo ueraciter respondere possimus? Non ergo nobis persuadebunt qui Eutychianorum calumnias simulatorie refellendo corroborant, ut dicamus quod non ante synodum  ingressus est Theodoretus, quam de Eutyche et Dioscoro factum est iudicium, et expositio fidei terminata. Hec enim si cum illis dicamus, procul dubio conuincimur, nec euitamus hereticorum calumnias, sed magis magisque firmamus. Sciant ergo nos intelligere, qui nobis talia persuadere nituntur, quod nimis familiariter inimicitias cum Eutychianis exerceant.  uerum est, non interfuerit Theodoretus, sicut nec Ibas, Chalcedonensis definitioni concilii; heccine dicenda erant, ut ostenderemus epistolam uenerabilis Ibe, non ad decreta ipsius concilii pertinere, quia post fidei definitionem de illa iudicatum est? Sic igitur etiam canones ecclesiastice discipline, qui utiliter ibi sunt post definitionem [1 1Kb] constituti, non ad eamdem synodum pertinere dicentur. Et utinam docerent cui synodo illos debeamus ascribere, si ea que a Chalcedonensi concilio gesta sunt, Chalcedonensis concilii non sunt. Deinde quomodo contraria, et semetipsa destruente assertione, illa synodus excusetur? Nam qui nos in eius purgationem uoluerunt dicere, quod nemo respicere debeat ea que ante perfectum iudicium a quibusdam forsitan dicta sunt, sed que in ultimo ordine definita;  ipsi contra nunc [2 1Kb] suadent ut per hoc synodum defendamus, quia post definitionem de illa sit epistola iudicatum, ut nos postea, non tantum rei ostensione, uerum etiam ipsius nostre assertionis contrarietate conuincant. At non ita nos ratio deficit ad defendendam synodum super Ibe epistola, ut inde illam contra Eutychianorum calumnias inaniter excusari uelimus, unde contra Nestorianos excusari non ualeat. Nam si ob hoc definitio fidei que in illa synodo facta est, contra Eutychianorum calumnias defendatur, quia propter quod accusati fuerant Theodoretus et Ibas, ut Nestorii dogma suscipientes, non euocati sunt ut ante sederent cum sancta synodo: ob hoc contra Nestorianorum calumnias defendi non poterit, quod Anatolius Constantinopolitanus, qui  ante Antiochenum priorem illic sibi locum usurpauerat, et ipse Maximus Antiochenus, et Iuuenalis Hierosolymitanus ibi sederunt, qui uel dogmate uel communione Eutychianorum polluti ante fuerant. Nam et uenerabilis Anatolius, eiecto pro uera fide ab Eutychianis beato Flauiano, et sanctus Maximus similiter pro Domno episcopo ab eis fuerat ordinatus, et Iuuenalis in ipsum dogma Eutychianum lapsus, ab Ecclesia erat exclusus: quod et littere beati Leonis et aliorum scriptorum monumenta declarant. Non ergo sic uelimus fidei que in illa synodo firmata est, constituta defendere, ut ea dicamus que nos quidem nichil contra Eutychianos, sed Nestorianos contra Ecclesiam plurimum iuuant. Nunquid uero tantum ualere possunt, ad inclinandum in suam sententiam  concilium Theodoretus et Ibas, quantum Constantinopolitanus et Antiochenus atque Hierosolymitanus episcopi, qui primi post legatos apostolice sedis ibi sederunt, ut de aliis quam plurimis taceam, qui per impotentiam Dioscori in affirmationem dogmatis Eutychiani subacti prius fuerant; aut tantus labor est  nobis Chalcedonense concilium aduersus Eutychianos super Ibe epistola defendere, quantus nobis est contra Nestorianos, non solum pro personis multorum omnino episcoporum qui fuerunt in illo concilio, uerum etiam pro interlocutione sancti Anatolii Constantinopolitani antistitis, quem Dioscorus [a 1Kb] confirmatorem Eutychiani dogmatis, et catholice fidei oppressorem in illo concilio dixit, non pro fide fuisse damnatum [b 1Kb] ? Unde nobis Nestoriam dicunt: Quomodo illam synodum recepistis, in qua non solum multi, sed etiam potiore loco sederunt episcopi qui et ab Eutychianis ordinati sunt, et Eutychis atque Dioscori dogma secuti probantur? Aut quomodo asseritis eam pro damnanda Eutychis atque Dioscori perfidia congregatam, cum ibi Constantinopolitanus Anatolius perfidiam  Dioscori que communis illi cum Eutyche fuerat, approbauit, pronuntians eum non pro fide damnatum? Si autem nos ista Nestorianorum non commouent, multo minus illa Eutychianorum poterunt commouere. Facile est enim ut ipsis quoque Nestorianis ostendamus, quoniam tale est ut dicant nullius esse auctoritatis, quod resipiscentes a presumptione Dioscori Patres qui cum aliis Chalcedona conuenerant, definierunt: quale si dicatur, etiam Petri apostoli doctrinam, quam de Christo cum aliis apostolis predicauit, nullius esse auctoritatis quod Christum aliquando negauerit, aut quod reprehensus fuerit a Paulo, cum non recte ambulans ad ueritatem Euangelii gentes iudaizare compelleret. Quale est etiam, si Sabelliani dicere uelint, ideo se non suscipere Ecclesie de Trinitate doctrinam,  quoniam multo plures episcopi [c 43Kb] quam qui in secunda non dicenda synodo Ephesina conuenerant, apud Ariminum in Arianum dogma fuerant subacti, opprimente Constantio. Sicut ergo Sabellianis dicimus quod non propterea fugienda sit Ecclesie de Trinitate confessio, quia in Ariminense concilio multi Ariano dogmati cohibentes, tres diuersas eiusdem sancte Trinitatis mentiti sunt esse naturas: ita Nestorianis quoque dicimus quod non propterea fugienda sit Chalcedonensis synodi de una Christi, id est Dei hominisque subsistentia sancta confessio, quia prius opprimente Dioscoro, multi cedentes Eutychiano dogmati, unam eiusdem subsistentie mentiti sunt esse naturam. Aut quia Grecos, quamuis non omnes, imo comparatione omnium pauciores, in Dioscori sententia lapsos fuisse causantur, sequantur tantorum sententiam  Latinorum, qui cum non possint ab eis de consensu Eutychis aut Dioscori, uel cuiuslibet alterius accusari, ipsam tamen habent de incarnatione Christi sententiam quam Chalcedonense concilium statuit. De interlocutione quoque sancti Anatolii quam super Dioscori persona protulit, respondimus, quia non ad heresis crimen pertinere dicendum est, aliqua parte cum Dioscoro bene sensisse. Non enim ipsam perfidiam Dioscori sanctus Anatolius approbauit, sed eum potius ab ipsa perfidia fieri uoluit excusatum. Aliud est enim, ideo hereticum excusare quod catholicus putetur, et aliud ipsam heresem approbare atque defendere: quemadmodum aliud est ideo accusare catholicum quod hereticus putetur, et aliud ipsam improbare ac reprehendere catholicam fidem.  Nam potest castitatis approbator atque dilector, non approbata fornicatione, fornicatorem, dum in persona fallitur, approbare; et non improbata castitate, castum, dum in persona similiter fallitur, improbare. Postremo, quod promptissime concedunt, sicut non ideo Eutychiani sui dogmatis crimine defenduntur, quia putantes antiquos patres id credidisse quod ipsi pessime credunt, approbent nos, quorum fidem impugnant: ita non ideo sancto Anatolio Eutychiani dogmatis crimen impingendum est, quod Dioscorum uel putauit uel excusauit, quasi a culpa Eutychiani dogmatis alienum, cum ipsum dogma Eutychianum confutauerit atque damnauerit.



CAPUT Iu.  Quod Leo papa non solam definitionem fidei synodi Chalcedonensis, sed omnia eius acta et decreta confirmarit, excepto fastu Anatolii, quem redarguit. Epistole autem Ibe approbationem non exclusit.

uerum quia et hoc satis apparuit, quoniam uel si, ut fictum est, Theodoretus atque Ibas episcopi non interessent ante definitionem Chalcedonensi concilio, non ex eo fuerat excusandum; illud etiam disquiramus, quale sit, quod dicentes ad Romanam Ecclesiam definitionem tantum fidei, non etiam gesta concilii Chalcedonensis fuisse perlata, ex hoc uolunt efficere ut credamus quod in ipsa tantum fidei definitione beatus Leo synodi Chalcedonensis decreta firmauerit, et nos quoque memoratam epistolam uenerabilis Ibe damnemus: cum ille dicat, quemadmodum secundo libro iam memorauimus: »Et fraterna uniuersitas, et omnium fidelium corda cognoscant, nec  non solum per fratres qui uicem meam exsecuti sunt, sed etiam per approbationem gestorum synodalium, propriam uobiscum unisse sententiam.« Non ergo salam fidei definitionem, sed ipsa gesta synodalia se pronuntiat approbasse. Illud uero quod ex quibusdam beati Leonis epistolis, ad deceptionem facilium, sicut alia decerpentes, aiunt cum dixisse, quod ad exstinguendam solam heresem et ad confirmandam catholicam fidem, Chalcedonense concilium fuerit congregatum, et qua cunque talia in eius litteris inuenimus, ut etiam ex hoc quos potuerint in condemnationem epistole huius adducant, tanquam ab ipso non fuerit pprobata; non propter hoc quod ab eo dictum est, ab istis assumitur. Et idcirco nos, cur hoc et quomodo dixerit, ostendamus. Anatolius quippe Constantinopolitanus  episcopus, quia, sicut memorauimus, priore quam Maximus Antiochenus loco in eadem synodo consedere presumpserat: ob hanc causam beatus Leo, scribens ad ipsum Anatolium, dixit : »Doleo etiam in hoc dilectionem tuam esse prolapsam, ut sacratissimas Nicenorum canonum constitutiones coneris confringere, tanquam opportune se tibi hoc tempus obtulerit, quo secundi honoris priuilegium sedes Alexandrina perdiderit, et Antiochena Ecclesia proprietatem tertie dignitatis amiserit, ut his locis iuri tuo subditis, omnes metropolitani episcopi proprio honore priuentur. Quibus inauditis et nunquam ante tentatis, ita preueniris excessibus, ut sanctam synodum, ad exstinguendam solam heresim, et ad confirmationem fidei catholice,  studio Christianissimi principis congregatam, in occasionem ambitus trahat, et ut cohibentiam suam tibi dedat impellas.« Non ergo ex his atque huiusmodi, que uel ad ipsum Anatolium, uel ad alios contra ipsum Anatolium beatissimus Leo scripsit, putemus ab eo concilii sententiam reprobatam, que super epistola Ibe prolata est. Quoniam idcirco ait sanctam synodum ad exstinguendam solam heresim, et ad confirmationem fidei catholice, studio Christianissimi principis congregatam, ut ea que pro ambitione Constantinopolitani episcopi fuerant usurpata dissolueret, quod in aliis quoque scriptis eius multo amplius apparebit. Alioquin euacuasse dicitur cetera que in illa synodo gesta sunt: qui eidem quoque sancte synodi apud Chalcedonem habite cum similia  scripsisset, ut intentionem dictorum suorum omnibus aperiret, intulit atque ait : »De custodiendis quoque sanctorum Patrum statutis que in synodo Nicena inuiolabilibus sunt fixa decretis, obseruantiam uestre sanctitatis admoneo, ut iura ecclesiarum, sicut ab illis trecentis decem et octo [1 1Kb] Patribus diuinitus inspiratis sunt ordinata, permaneant. Nihil alienum improbe concupiscat [2 1Kb] , nec per alterius imminutionem suum aliquis querat augmentum. Quantumlibet enim extortis assentationibus [a 1Kb] se instruat uanitatis elatio, et appetitus suos conciliorum  estimet nomine roborandos; infirmum atque irritum erit quidquid a predictorum Patrum canonibus discreparit, quorum regulis apostolica sedes quam reuerentissime utatur: scriptorum meorum, quibus Constantinopolitani antistitis conatus repuli, poterit sanctitas uestra lectione cognoscere me, auxiliante Deo nostro, et catholice fidei et paternarum constitutionum esse custodem.« Ecce etiam in hac epistola quam beatus Leo ad sanctam synodum scripsit, nichil aliud sibi, in eadem synodo displicuisse pronuntiat, nisi quod Anatolius Constantinopolitanus episcopus priore quam Antiochenus loco sedere presumpsit. Si quominus, non solam sententiam super epistola Ibe prolatam culpasse dicetur, sed etiam quod eidem reuerentissimo Ibe episcopatus est redditus, omnesque  canones quos illic sancti Patres utiliter statuerunt de obseruantia ecclesiastice discipline, quam eius inimicus Leo impugnasse firmabitur, et cetera que specialiter de quibusque personis ibi decreta sunt, infregisse. Aut si hoc palam de beato Leone dicere non presumunt, intelligant nobiscum, quia cum de his tantum duobus in Chalcedonensi concilio gestis Constantinopolitano episcopo scriberet, id est, de fidei causa pro qua ipsum concilium fuerat congregatum, et de superba eius elatione, dixit, Ut sanctam synodum ad exstinguendam solam heresim et ad confirmationem fidei catholice, studio Christianissimi principis congregatam, in occasionem ambitus trahas et queque similia in eius inueniuntur epistolis: duo sola que diximus in his uerbis diiudicans de quibus  fecerat mentionem, non etiam cetera que ibi sunt gesta. Sicut Apostolus ad Philippenses de Timotheo scribens ait: Spero autem in Dominum Iesum Timotheum cito mittere ad uos: ut ego bono animo sim cognitis que circa uos sunt. Neminem enim habeo unanimem qui sincera affectione pro uobis sollicitus sit. Omnes enim sua querunt, non que sunt Iesu Christi . Non in Titum et Lucam, non in Epaphroditum et Marcum, non in ceteros sermonem intendens, de quibus in eadem epistola dicit: Euodiam rogo, et Syntychen deprecor, id ipsum sapere in Domino. Etiam rogo et te, germane compar, adiuua illas que mecum laborauerunt in Euangelio, cum Clemente et ceteris adiuuatoribus meis, quorum nomina sunt in libro uite ; sed in illos potius,  de quibus ibi ait: uidete canes, uidete malos operarios, uidete concisionem . His itaque solis conferens Timotheum, dixit: Neminem enim habeo unanimem, qui in sincera affectione pro uobis sollicitus sit; et eos tantum attendit, ut diceret, Omnes enim sua querunt, non que sunt Christi Iesu. Denique cum de ipso beato Timotheo loquens diceret: Experimentum autem eius cognoscens [3 9Kb] , quoniam sicut patri filius mecum seruiuit in Euangelio. Hunc igitur spero me mittere: mox ut uidero que circa me sunt. Confido autem in Domino, quoniam et ipse cito  ueniam ad uos . Ibi secutus adiecit: Necessarium autem existimaui Epaphroditum fratrem, et cooperatorem, et commilitonem meum, uestrum autem apostolum et ministrum necessitatis mee, mittere ad uos: quoniam quidem omnes uos desiderabat, et mestus erat, propterea quod audistis illum infirmatum. Nam infirmatus est usque ad mortem; sed Deus misertus est eius. Non solum autem eius, uerum etiam mei, ne tristitiam super tristitiam haberem. Festinantius ergo misi illum, ut uiso eo iterum gaudeatis, et ego sine tristitia sim. Excipite itaque illum cum gaudio in Domino, et huiusmodi cum honore habetote: quoniam propter opus Christi usque ad mortem accessit, tradens animam suam, ut impleret id quod uobis deerat erga meum obsequium . Nunquid hunc Ephaphroditum  Philippensium apostolum, et alios eius sanctos in Euangelio adiutores, sermo Pauli attendebat apostoli dicentis: Neminem enim habeo unanimem, qui sincera affectione pro uobis sollicitus sit: omnes enim sua querunt, non que sunt Christi Iesu; et non potius illos de quibus supra iam diximus? An unanimis Epaphroditus non fuisse perhibetur, quo [1 1Kb] ab infirmitate reuocato, sibi quoque Deum misertum dicit, ne de illo tristitiam super tristitiam haberet? An pro Philippensibus non erat sanctus Epaphroditus sincera affectione sollicitus, quos uidere desiderabat, et propter quorum de sua infirmitate mestitiam mestus erat, eo quod audierint illum infirmatum; et qui propter opus Christi usque ad mortem accesserat, tradens animam suam ut impleret id quod ei deerat erga obsequium  Pauli? Unde etiam merito eis commendauit, ut huiusmodi cum honore haberent. Ut igitur Paulus apostolus Philippensibus de Timotheo scribens, non Titum et Lucam, non Epaphroditum et Marcum, non ceteros suos adiutores quorum nomina sunt in libro uite, attendit cum diceret: Neminem habeo unanimem, qui sincera affectione pro uobis sollicitus sit: omnes enim sua querunt, non que sunt Christi Iesu; sed illos de quibus ab eo dictum est: uidete canes, uidete malos operarios, uidete concisionem. Ita etiam beatissimus Leo scribens, non sententiam super epistolam Ibe prolatam, neque episcopatum predicto Ibe redditum, et cetera que in synodo Chalcedonensi de quibusdam personis decreta sunt, neque canones ecclesiastice discipline salubriter  illic a sanctis Patribus constitutos attendit, cum diceret: Ut sanctam synodum ad exstinguendam solum heresim, et ad confirmationem fidei catholice studio Christianissimi pricipis congregatam, in occasionem ambitus trahas, [2 1Kb] et his similia; sed superbam potius elationem Constantinopolitani episcopi, sicut ipsa uerba eius indicant. Nam nec aliud inuenitur in eisdem suis epistolis arguisse. Sic nobis intelligenda sunt uerba Romani Leonis, sic apostolicorum scriptorum exemplis asserenda sunt sedis apostolice  scripta, si nolumus omnes canones utiliter a sanctis Patribus in eadem synodo constitutos, et cetera que in specialibus quorumcunque causis ibi firmata sunt, in maiorem quam nunc patimur, conturbationem Ecclesie commouere. Quis autem de beato Leone dicere audeat, quoniam si Nestoriana esset epistola quam synodus approbauit, posthabita blasphemia qua Christus negatur Deus esse quod est, de hoc tantummodo causantur, quod in illa synodo unus episcopus non loco suo consederit? Igitur aut hoc solum peccatum est quod in synodo Chalcedonensi beatus Leo sibi displicuisse non tacuit; aut si et aliud esse dicitur, minus profecto est eo peccato, quod episcopus Constantinopolitanus admisit: ceterum numqaum Leo posset, relicta heresis causa, de unius episcopi sessione  causari. Ostendatur autem nobis, ubicunque beatus Leo dixit  non omnia se que in illa synodo acta sunt confirmare, quod ipsius synodi sententiam super epistola Ibe detestetur, ac non potius Constantinopolitani episcopi ambitionem castiget atque cerceat; et ipso purgato, sola synodus crimini subiacebit, si uere Nestoriana uera est quam approbauit epistola. Nam et Maximo Antiocheno scribens idem beatus Leo, cui predictus Constantinopolitanus Anatolius dignitatem tertie sedis auferre tentauerat, hoc quod asserimus manifestum omnibus facit: qui post multa, que et acceptabili ratione et increpatione uehementi, super eadem presumptione locutus est, epistolam ita concludit: »Quidquid enim preter speciales causas synodalium conciliorum ad examen  episcopale defertur, potest aliquam diiudicandi habere rationem, si nichil de eo est a sanctis Patribus apud Niceam definitum. Nam quod ab illorum regulis et constitutione discordat, apostolice sedis nunquam poterit obtinere consensum. Quanta uero [a 1Kb] diligentia custodiatur a nobis, exemplaribus eius epistole quam ad Constantinopolitanum episcopum refrenantes ipsius cupiditatem direximus, instrueris: quam in omnium fratrum et consacerdotum nostrorum facies notitiam peruenire, ut nouerint pacem ecclesiasticam per concordiam Deo placitam debere seruari. Illud quoque dilectionem tuam conuenit precauere, ut preter eos qui sunt Domini sacerdotes, nullus sibi docendi et predicandi ius audeat uindicare, siue ille monachus, siue ille laicus, qui alicuius scientie nomine  glorietur. Quia etsi optandum est ut omnes Ecclesie filii que recta et sana sunt sapiant, non tamen permittendum est ut quisquam extra sacerdotalem ordinem constitutus, gradum sibi predicatoris assumat: cum in Ecclesia Dei omnia ordinata esse conueniat, ut in uno Christi corpore, et excellentiora membra suum officium impleant, et inferiora superioribus non resultent.« Manifesta sunt, quantum puto, nec ullo que memorauimus egent interprete, ut intelligi queat quod ea contra Constantinopolitani  episcopi ambitionem, non contra sententiam super epistolam Ibe prolatam, beatus Leo dixerit. Nam similiter scribens etiam Marciano principi et Pulcherie Auguste , quas epistolas memorare perlongum est, non de alia causa conqueritur. uerum quod peius est, et illa pro quibus dicta sunt nullus obseruare dignatur, et insuper que alia sunt intentione conscripta, in preiudicium fidei seua interpretatione uertuntur. Contradicit autem nobiscum papa Gelasius, melior et acceptabilior dictorum sui predecessoris interpres, qui scribens uniuersis episcopis per Dardaniam constitutis, ea que memorauimus, non ad destructionem sententie super epistola Ibe prolate, sed ad cercendam Constantinopolitani episcopi presumptionem, a beato Leone scripta esse  confirmat. Sic enim dicit: »Sicut quamuis parua ciuitas prerogatiuam presentis regni non minuit, sic imperialis presentia mensuram dispensationis religiose non mutat. Sic clara urbs illa potestate presentis imperii, religio sub eadem [a 1Kb] tunc firma, tunc libera, tunc prouecta consistit, si potius hoc presente propriam teneat sine ulla perturbatione mensuram. Postremo si sibi de imperatoris presentia blandiuntur, et inde putant Constantinopolitane ciuitatis episcopi potiorem fieri posse personam, audiant Marcianum eiusdem principem ciuitatis, posteaquam pro augmento urbis ipsius sacerdotis intercessor accedens, contra regulas obtinere nichil potuit, sancte memorie papam Leonem summis laudibus prosecutum, quod canonum regulas uiolari nulla fuerit ratione perpessus.  Audiant Anatolium [b 1Kb] eiusdem sedis antistitem, clerum potius Constantinopolitanum, quam se, tentasse qualia confitentem, atque in apostolici presulis totum dicentem positum potestate: ipsumque beatum papam Leonem, sedis apostolice presulem, cuius synodus Chalcedonensis auctoritate firmata est, quidquid ultra quam ab eodem pro fide et communione catholica atque apostolica illic agendum constaret esse delegatum, per occasionem congregationis illius, preater Nicenos canones noua uideretur actione tentatum, competenti refutatione uacuasse.« Nunquid sapiens Gelasius decessorem suum beatum Leonem pro sententia synodi super epistola uenerabilis Ibe, ac non potius, ut diximus, pro ambitione Constantinopolitani episcopi dixisse que memorauimus intellexit?  Nam quare pro Ibe epistola ibi subiungeret dicens: Per occasionem congregationis illius, preter Nicenos canones noua uidetur actione tentatum? Nullus igitur conetur [1 1Kb] eius uerba in aliam detorquere sententiam: quoniam hoc nec ipsa rerum euidentia, nec Gelasius uerax permittit interpres; et ideo sinamus apostolicam sedem interpretari semetipsam, et quare illa superiora per Leonem prius dixerit, ex his que postea per Gelasium locuta est, prudentius aduertamus. Est et alia eiusdem beati Gelasii epistola,  per quam similiter deuii horum scriptorum Leonis interpretes refellantur; sed iudicauimus hanc unam [2 1Kb] solam casse sufficere. uerum esto, semotis his omnibus, putetur Leo Romanis, ad destruendam synodi super epistola Ibe sententiam illa dixisse. Quomodo ergo hinc synodus excusabitur, que et recepisse illam epistolam, quod false negatum est, et non debuisse recipere Leone reprehendente conuincitur? Quocirca si ita accipiantur huiusmodi uerba que proferuntur beati Leonis, procul dubio non repellende accusationi synodi, sed confirmande proficient; et si Nestoriana illa dicitur epistola, beatus quidem Leo fortassis, uti iam dictum est, a Nestoriano crimine defendetur; sed plane synodus Chalcedonensis ipso teste damnabitur; atque [3 1Kb] uidebuntur heretici Eutychiani  non immerito se a nostra communione subtraxisse: si tamen ipsi iam dicentur heretici, qui etiam Leone teste comprobabunt quod Nestoriana sit synodus [4 1Kb] que in confessione sacrificii nominatur. uideamus tamen quomodo uel ipse beatus Leo poterit excusari, cum de ipso quoque nobis fuerit dictum, Cur non promptis et euidentibus uerbis tantum crimen arguit? cur non aperte ac manifeste sententiam synodi Nestorianam epistolam approbantis infregit? Cur quod ab eius primum legatis nuntiatum est in preiudicium fidei, non ita sedes apostolica [5 1Kb] auctoritate ac seueritate damnauit, ut hinc Ecclesia postmodum non possit ambigere, nisi quia non uera conscientia, sed fallaciter et nomine tenus abdicauit. Nestorium, preiudicio Celestini decessoris sui preuentus?  Alioquin eius dogma etiam in Ibe epistola refutaret. Increpat euidenter atque condemnat, tam uehementibus quam prolixis, sed [6 3Kb] et multis epistolis, non solum predicto Anatolio scribens, uerum etiam uniuerse synodo, et Maximo Antiocheno, ipsisque principibus, quod in illo concilio unus episcopus non sua loco sedere presumpsit, atque sibi displicuisse in omnium sacerdotum notitiam perferri demandat; et de synodi sententia, qua Nestoriana epistola approbata est, tacet atque dissimulat; uel si non tacet, ut dicitis, nichil tamen aperte, nichil loquitur euidenter. Nempe hoc est quod in scribis et Phariseis hypocritis Dominus arguit  mentam et anethum et cyminum decimare, et que sunt grauiora legis et fidem relinquere. Nempe hoc est quod in ipsis  ducibus cecis similiter obiurgat, culicem colare et camelum glutire. Et quid contra referre, quid ad hec uel pro beato Leone respondere ualebimus, cuius pro catholica fide sollicitudinem ac diligentiam, cuius laborem et industriam, cuius libertatem atque constantiam, uestra pietas optime nouit et omnis Ecclesia predicare non cessat? Sed Nestoriana illa non est epistola. Nam profecto non eam nescio que modo uulpecula emordicaret, sed tunc Leo fortissimus inuasisset. Quomodo autem dicunt synodi super epistola  Ibe sententiam non esse a beato Leone firmatam, quam [1 1Kb] fatentur ea que ab illa sunt de fide statuta firmasse; cum in alia parte gestorum ex quibus eadem epistola recitata est, inueniatur quod scriptor eius Ibas de Nestoriana heresi fuerit accusatus? Sic enim accusatores eius dixerunt: »Quia Nestorianus est, et beatum Cyrillum episcopum hereticum appellat:« et rursus ibidem continetur: »Maras dixit: De fide mouemus prius,« et alia capitula post mouemus. »Reuerentissimi episcopi dixerunt: Et si proposuimus uobis, ut horum trium capitulorum probatio subsequatur, non ex hoc inquisitionem negauimus reliquorum.« Maras dixit: De fide mouemus prius. His ergo et huiusmodi probatur quod episcopus Ibas de fide quam maxime fuerit accusatus. Nam propterea  contra eum memoratam epistolam protulerunt. Sed et ipsa epistola duas naturas et unam personam unius Filii Domini Iesu Christi predicat, propter quod et synodus eam pronuntiauit orthodoxam: quod uerbum non proferret, si non esset eius de fide sententia. uerum non est quare hic amplius demoremur. Ipsi eam non dicant Nestorianam, et non putetur ad causam fidei pertinere. Si autem Nestoriana dicitur, de fide utique accusatur: et quia iam suscepta dicitur a sancta synodo, consequenter et a beato Leone dicitur esse firmata, quem non negant ea que ibi de fide sunt statuta firmasse. Nam si et illud eis concedatur, quia preter fidei definitionem, cetera que in illa synodo gesta sunt, nec confirmauerit, neque damnauerit: sic quoque  non potuerunt [* 1Kb] noue diligentie repertores crimen temeritatis euadere, qui statuere ausi sunt et dicere: Si quis dicit rectam esse ad Marim [2 1Kb] epistolam, aut eam defendit, et non anathematizat eam, anathema sit. Nam eam Chalcedonensis synodus rectam dicit, Leo uel si non confirmat, non anathematizat eam: Anathema igitur ab istis cum synodo Chalcedonensi factus est Leo.



CAPUT u. Quod post decreta conciliorum disputare non liceat, nec audiendi sint Eutychiani, si concilii de Ibe epistola definitioni resistant.

Sed quia euidenti ac multiplici documentorum conuictione monstratum est, mendaciter negari quod epistolam uenerabilis Ibe synodus [3 1Kb] pronuntiauit orthodoxam,  et simul apparuit quod eam nec beatus Leo Nestorianam iudicauerit, nam procul dubio etiam manifesta sententia uehementique damnaret [** 1Kb] : sufficit nobis ad defensionem ipsius epistole, quod eam tanta synodus, et ipsius auctor synodi, uir apostolicus, et in doctrina ueritatis toto orbe notissimus, approbauit. Hec est prima et immobilis ac secura  nostra ratio, que nos tuetur ac firmat aduersus omnes contradicentium questiones: ut, sicut Apostolus dicit , non cito moueamur a nostro sensu, neque terreamur, uel si minus hinc possumus dare, siue accipere rationem, cur synodus orthodoxam iudicauit. Neque enim est alia conciliorum faciendorum utilitas, quam ut quod intellectu non capimus, ex auctoritate credamus, et sicubi ratio minus nobis occurrerit, fides ne labamur cito succurrat. Nam si post decretum disceptare [a 74Kb] licuerit, ut dicatur: Prius probetur epistola illa quod recta sit, ut credatur fuisse suscepta; non est quare iam concilia congregentur, nec terminate, imo nec terminabiles dicantur questiones, quarum probatio semper exigitur. Cur enim non dicatur similiter:  Probetur prius quod unius essentie sint Pater ac Filius, ut credatur hoc Niceno concilio terminatum; et quia consubstantialis est Patri ac Filio Spiritus sanctus, quia non aliter credi potest quod hoc synodus Constantinopolitana decreuerit. Atque ita questionibus uniuersis in antiquo statu manentibus, non solum nichil synodorum constitutionibus absolutum esse uidebitur, sed etiam ad perpetuandas lites questionum in eis memoria reseruata. Et ideo non idem modus esse debet atque ordo querendi, post definitionem concilii totius Ecclesie consensione firmati, qui fuit ante definitionem. Tunc enim ratio poscebat ut si orthodoxa probaretur illa epistola, suscipienda iudicaretur a synodo: nunc autem ratio poscit ut, si suscepta  probetur a synodo, iudicetur orthodoxa. Hanc obseruantiam tenentibus, nichil nobis preualebit hereticorum calliditas, si iudicare non presumamus quod intelligere non ualemus. Quanquam nonnichil intelleximus [4 1Kb] : intelleximus enim hereticorum fraudes, erroresque conuincimus. Non ergo parum est, quod ueraciter dedocemus errorem, etsi plenam docere non possumus ueritatem. Ad Ieremiam Dominus dicit: Ecce dedi uerba mea in os tuum, et constitui te hodie super gentes, et regna, eradicare et effodere, et disperdere, et reedificare et replantare . Iubetur itaque propheta prius eradicare et effodere, et disperdere errores atque mendacia, et reedificare et plantare scientiam et ueritatem. Hoc perfectum est opus, et iste predicatoris est finis:  quem si non ualemus attingere, certum est tamen nos aliquid incepisse. Nam eradicauimus, et effodimus, et disperdidimus quod eradicandum, et effodiendum, et disperdendum fuit; et si minus possumus etiam reedificare et replantare, melioribus hoc reseruemus, et simus interea Patrum auctoritate contenti. Sed dicit aliquis: Et nunquid Eutychianis auctoritatem synodi Chalcedonensis obiecturus  es, ut ex eo Nestorianam non esse conuincas epistolam uenerabilis Ibe, quod eam orthodoxam iudicauit: cum inde potius illi memoratam synodum, uelut Nestorianam, quod eam receperit, criminentur? Ubi primum respondeo, quoniam Eutychianis in hoc debitor non sum. Non enim me rationis ordo permittit ut eis respondeam, cur ita patres nostri super epistola uenerabilis Ibe decreuerint. Prius est enim ut fateantur nobiscum, quod etiam concilio Ephesino firmatum docuimus, Dominum nostrum Iesum Christum in duabus naturis esse credendum, de quo est inter nos atque illos principalis dissensio; et ita demum facti amici, rationem sibi dari postulent paterni iudicii. Si autem inimici permanent, et precepta Dei contemnunt, sanctis  Patrum definitionibus resistentes, despiciendi ac repellendi sunt, quoniam importune querunt illius cause per nos adipisci notitiam, quam solis amicis deberi in Euangelio Dominus dicit: uos, inquit, amici mei estis, si feceritis que ego precipio uobis. Iam non dico uos seruos, quia seruus nescit quid faciat dominus eius. uos autem dixi amicos, quia omnia que audiui a Patre meo, nota feci uobis . Non ergo debetur peccati seruis et precepta Dei spernentibus paterni consilii ratio, uel si a nobis eam importune atque prepostere sibi flagitent dari. Sic enim nos Petrus apostolus  paratos esse iubet ad respondendum omni poscenti nos rationem de fide et spe que in nobis est, ut ad ipsum pertineat apparatum, quod Paulus coapostolus  eius monet , ut sciamus quomodo oporteat nos unicuique respondere. Scientes igitur quomodo oporteat nos unicuique respondere, dicimus ut prius illi nobiscum de confessione duarum naturarum Christi conueniant, que aut sola, aut maxima dissensionis est causa; et tunc residua, reseruato ordine, requirentur. Nam manente inter nos illa questione, quis non aut superfluum aut preposterum iudicet, si cum illis de synodi super epistola Ibe sententia disputemus? Hinc beatus Leo cum legatos expetitos Augusto Leoni directurum se promitteret, ait : »Prenoscat igitur pietas tua, uenerabilis imperator, hos quos spondeo dirigendos, non ad confligendum cum hostibus fidei, nec ad certandum contra ullos a sede apostolica  profecturos: quia de rebus apud Niceam et apud Chalcedonem, sicut Deo placuit, definitis, nullum audemus inire tractatum, tanquam dubia uel infirma sint que tanta per Spiritum sanctum fixit auctoritas. Instructioni autem paruulorum nostrorum, qui post lactis alimoniam, cibo desiderant solidiore satiari, ministerii nostri presidium non negamus: et sicut simpliciores non spernimus, ita a rebellibus hereticis abstinemus, memores precepti dominici dicentis: Nolite sanctum dare canibus, neque miseritis margaritas uestras ante porcos . Nimis quippe indignum, nimisque iniustum est, eos ad libertatem disceptationis admitti, quos significat  Spiritus sanctus per prophetam dicens: Filii alieni mentiti sunt mihi . Qui etiam si Euangelio non resisterent, de illis tamen se esse monstrarent de quibus scriptum est: Deum se profitentur scire, factis autem negant .« Hac igitur beati Leonis auctoritate nostra ratio confirmatur, quod disputare nos cum Eutychianis de sententia super epistola Ibe prolata nullus ordo permittat. Deinde quomodo uel ipsi nobiscum querunt contendere, et accusare sanctam synodum, quod susceperit epistolam que incongruam de beato Cyrillo suspicionem sui conscriptoris continet, nisi prius falsam esse confiteantur eamdem suspicionem Ibe, qua putauit beatum Cyrillum in duabus Christum negasse naturis? Tunc enim poterunt de iniusta reprehensione  beati Cyrilli illam epistolam criminari, tunc merito de ipsius iniuriis queri, si non et ipsi cum predicto Iba dicant, quod unam Christi predicauerit esse naturam. Alioquin eumdem reuerentissimum Ibam de reprehensione falsa culpare non poterunt: nisi forte nobis persuadeant, et beatum Cyrillum unam Christi ex diuinitate et humanitate compositam predicasse naturam, et orthodoxum Ibam hoc non debuisse culpare, quod omnis Ecclesia confitetur esse culpabile. Cernis igitur, religiose princeps, ad huius epistole defensionem sufficere nobis in presenti tempore, quod eam probauimus orthodoxam a synodo iudicatam, nec a beato Leone, sicut fingebatur, expulsam, sed potius cum omnibus que ibi sunt de fide statuta firmatam. Quamobrem  sufficit nobis, ut dictum est, horum sola probatio. Siquidem neque catholicus quisquam potest tante synodi auctoritati resistere, neque nos ratio sinit cum Eutychianis, nedum inter nos, principali questione finita, de sententia super epistola Ibe prolata confligere: maxime quia conqueri de iniuria beati Cyrilli non potuerunt [1 1Kb] , quam ad inuidiam magne synodi dolere se fingunt, nisi prius eum fateantur in duabus Christum predicasse naturis. uerum his que dicenda fuerant sufficienter, ut arbitror, explicatis, et ab huius epistole discussione longe repulsis hereticis: quia per subreptiones eorum multa uitia sunt eidem epistole false atque fallaciter imputata: hac necessitate compulsus, instructioni paruulorum nostrorum, ne scandalizentur in talibus,  non quasi grandis ut Leo, sed inter illos grandiusculus, ministerii [2 1Kb] , quoniam et hoc ipse beatus Leo concessit, non nego quantulumcunque presidium: sub hac conditione duntaxat, ut non in mea, quam redditurus sum, ratione meritum cause constituam, quam profecto peruides terminatam, sed potius in auctoritate magne synodi, quam inter hereticorum fluctus ac turbines, sicut ancoram habemus anime tutam et firmam. Huic ergo nos deuotione atque obedientia religantes, obiecta primum oblatrantibus mole paterne sententie, quam super epistola sepe dicta prolatam docuimus, in quodam placidissimo fidei portu cause rationem uel inueniendam  queramus, uel ostendamus inuentam: ut quod fide creditur, etiam intelligentia cognoscatur, non posse iuste reprehendi magnam synodum, quoniam  eam iudicauit orthodoxam: quod in huius operis diuisione, ultimo loco nos promisimus ostensuros.



LIBER SEXTUS.



CAPUT PRIMUM. Quid synodus Chalcedonensis epistolam Ibe pronuntians orthodoxam recte iudicarit, et sacre Scripture morem secula sit, que de multis ex maiore ac meliore parte sole! ferre sententiam.

 Age nunc illud etiam quod superest, probare incipimus et ostendere quam indigne de sententia super epistola uenerabilis Ibe prolata Chalcedonensis synodus accusetur. Namque cum eamdem magnam synodum predictus Ibas episcopus adiret, conquerens ac deplorans iniustitiam se ab Eutyche et falsa crimina pertulisse, atque in Ephesina secunda synodo [a 1Kb] non dicenda absentem et innoxium, sicut idoneorum documentorum testificatio demonstrabat, sub Dioscoro, Eutychis atque Eutychiani dogmatis  defensore, fuisse damnatum, et in quadraginta mansiones per diuersas distractum prouincias, uiginti et amplius carceres mutasse. Hec [1 1Kb] acclamantibus episcopis. et dicentibus: Absentem nemo condemnat; male fecerunt qui eum preter canones damnauerunt; que aduersus absentem facta sunt euacuentur: hec omnes dicimus, nemo condemnat absentem. Postea Theophilus diaconus, qui inter alios ipsius uenerabilis Ibe aduersarius existebat, contra protulit gesta, quibus cum eo fuerant apud Photium et Eustachium [2 1Kb] atque Uranium episcopos, ex delegato Theodosii principis altercati: eorum se lectione promittens ostendere, quod non iniuria condemnatus fuerit. In quo Photii et Eustachii atque Uranii iudicio  iactauerant accusatores, memoratum episcopum Ibam se probaturos Nestorianum: idque conficere nitebantur ex epistola quam aliquando scripserat ad Marim aliquem Persam: eo quod in illa uideretur de beato Cyrillo, Nestorii damnatore, aliter quam res habuit pro suspicione sua locutus, que illi, sicut primo libro docuimus, communis erat cum Orientalibus aliarumque prouinciarum episcopis. Quemadmodum uero in ipso Photii et Eustachii, Uraniique iudicio, pro eadem sua epistola Nestorianus iudicari non potuit, quoniam hec fieri non sinebat fidei recta confessio, que ibidem continetur: ita nec apud magnam synodum condemnatus est, cum ibi ex eisdem gestis, ab eius aduersario prolatis, supradicta relegeretur epistola, sed ex eius est magis tenore purgatus. Nam  sic duas naturas in ea confessus est, quod Eutychianos offendit, unde et condemnari eam quesierunt,  ut etiam, quod Nestorianos impugnat, unam confiteatur [3 1Kb] esse personam, quod est unus Filius Dominus iehsu Christus. Porro Eutychiani, uolentes eiusdem sancte synodi auctoritatem infringere, simulant iniuriam se dolere beati Cyrilli, et hinc eam culpabilem dicunt, quod predictam epistolam pronuntiauit orthodoxam. Addunt et alia in reprehensionem ipsius epistole, que nec ipsi accusatores Ibe, quamuis calumniosi ac pertinaces, in tantis que sunt experti iudiciis, aliquando aut alicubi obiecisse monstrantur, nec erubescunt impudentiores toties refutatis accusatoribus inueniri. Nam illi hoc solum predicto Ibe episcopo ex memorata eius epistola obiecerunt, uolentes cum Nestorianum uideri, quod in ea beato Cyrillo Nestorii condemnatori detraxerit: ceterorum  uero, que isti nunc adiiciunt, nec qualemcunque mentionem facere presumpserunt: que nos, omni tenore proposito ipsius epistole, ex ordine refellemus. Sed uidetur nobis quod prius breuiter quedam dicere debeamus de hoc quo iactatur uituperationem beati Cyrilli synodus approbasse, et de quo illam maxime ac principaliter aduersarii criminantes uel scandalizant, uel si hoc non possunt, exagitant minus instructos: quorum aliqui, licet eamdem sanctam synodum pro sue fidei pietate ac deuotione defendant, tamen quia dare non possunt exitum questioni, persuadentibus hereticorum fautoribus, asserunt non ab ea fuisse susceptam. Nos autem euidentis mendacii et ab aduersariis ministrari suffragium pudet: quod si euidens non fuisset, indignum esse debuit  Christiane conscientie mendaciter defendere ueritatem. Habet enim suas assertiones ueritas, non a mendacio mutuatas, quibus testimonio conscientie non repugnet, et inuicta permanens aduersariorum calumnias frangat: quas si quis inuenire non potest, tacere potius eligat quam mentiri, et sola sit decretorum auctoritate contentus. Nam si nos heretic uiderint in rebus perspicuis suo uti mendacio, quales nos in aliis putabunt, que uidentur obscura? Et ideo iam, religiose imperator, attende quam fortiter calumnias hereticorum et sine ulla difficultate dissoluam, exempla proferens diuine Scripture, quomodo a maiore et meliore parte de multis soleat ferre sententiam: cuius formam sicuti in omnibus sancta synodus  Chalcedonensis secuta est, ut epistolam uenerabilis Ibe, quamuis de beato Cyrillo aliter quam res  habuit suspicantis, tamen pro uera fidei confessione quam de Christo tenet [1 1Kb] , orthodoxam iudicaret. Sic regem Iuda Asa, quem scimus non in paruis nec in paucis fuisse culpatum, eadem Scriptura laudauit: cuius que fuerint culpe prius memorare debemus, ac deinde quomodo ab ea fuerit predicatus. Primum itaque dicitur, quia illi commune cum multis regibus fuit, quia non destruxit excelsa : in quibus licet Domino sacrificaretur, contra eius tamen preceptum fiebat, quia in templo sibi sacrificari preceperat. Deinde quia dato argento et auro quod inuentum est in thesauris domus regis, contra Basa regem Isrel regis Syrie male quesiuit auxilium : unde eum et increpauit Anania propheta, dicens quod insipienter egerit confisus in regem Syrie, et  non in Dominum Deum suum . Insuper quia et ipsum Ananiam prophetam, propter quod eum arguerat, indignatus tradidit in custodiam nerui. Postremo de illo Scriptura dicit: Et infirmatus est Asa in anno trigesimo et nono regni sui dolore pedum uehementi; uerum neque in egrotatione sua quesiuit Dominum, sed medicos . In quo non propterea credimus esse culpatum, quod ordinatum a Deo medicorum solatium requisiuit, sed quia sic in illorum arte confisus est, ut ipsorum potius quam Dei per ipsos exspectaret auxilium. Cum igitur in his inueniatur esse culpabilis, quoniam tamen a cultura Domini non recessit, neque idolis gentium deseruiuit, magis autem, sicut scriptum est, abstulit omnes adinuentiones quas fecerant patres eius, et  Maacham [2 4Kb] matrem suam a cultura luci remouit, ipsumque succidit lucum, atque succendit in torrente Cedron, sic eum Scriptura diuina laudauit, ut diceret: Fecit Asa quod rectum est in conspectu Domini, sicut Dauid pater eius . Ac ne forte dicatur quod eius priora laudauerit, et postea fuerit deprauatus, accipe quid in illo iterum eadem Scriptura pronuntiet: uerumtamen, inquit, cor Asa erat perfectum cum Domino omnibus diebus suis . Et utique omnibus diebus suis non diceretur, si ab eo in quo fuerat laudatus aliquando recederet. Proinde cum Dei Scriptura regem Asa, in tantis culpabilem, sic propter culturam unius ueri Dei laudauerit, ut eum compararet atque conferret sancto regi Dauid, ac pronuntiaret quod esset cor eius perfectum  cum Domino omnibus diebus eius; quomodo religiosus quisquam reprehendere audeat synodum Chalcedonensem, quod consuetudinem Scripture diuine formamque custodiens, uenerabilis Ibe epistolam, confitentem duas naturas et unam Christi esse personam, quod maxime ad culturam Dei pertinet, pronuntiauit orthodoxam: contemnens quod eius conscriptor de beato Cyrillo aliter quam res habuit fuerat suspicatus, et hec attendere, uel cuiuscunque momenti pendere, cum de fide Christiana est questio,  superfluum ducens? sicut ipse quoque beatus Cyrillus superfluum duxit, cum scriberet [3 1Kb] Orientalibus per Paulum Emesenum episcopum, dicens: »Quoniam uero superflua et importuna Ecclesiarum diuisio facta est, nunc maxime satisfactum est nobis, domino meo reuerentissimo Paulo chartam proferente, habentem irreprehensibilem fidei confessionem.« Cum igitur et ipse beatus Cyrillus, rectam fuisse cognoscens Orientalium fidem, pro falsa suspicione quam de illo habuerunt, non eos iudicauit hereticos, quia nec debuit: quomodo sancta Chalcedonensis synodus non eidem beato Cyrillo contraria uideretur, si pro ipsa suspicione falsa atque superflua, ueram et necessariam de Christo fidem que in illa epistola continetur, non pronuntiaret orthodoxam? Putauerat  autem reuerentissimus Ibas episcopus, quod idem beatus Cyrillus directa sibi ab Orientalibus confessione, non communem fidem in ea cognouerit, sed proprium errorem correxit. Quod neque nos, neque sancta Chalcedonensis synodus approbauit, ubi dictum est: »Dudum quidem ex relectis innoxius demonstratus est reuerentissimus Ibas. In quibus etenim uisus est culpare male loquens beatissimum Cyrillum, in posterioribus recte confessus respuit illa quibus culpauerat.« uerum non pro ista de beato Cyrillo suspicione illa epistola quasi Nestoriana fuerat abdicanda; quoniam longe alterius erroris, et summe in Christum impietatis, hoc nomen est. Conscriptor autem ipsius epistole non catholicam fidem quam uere habuit Cyrillus, queque culpanda non est, sed  ipsum Cyrillum culpauit, estimans eum immoderate resistendo Nestorii dogmati, in contrarium Apolinaris dogma per ignorantiam lapsum. Hec duo si discriminemus, Nestorianam non dicimus epistolam, quam synodus catholicam dixit: quoniam aliud est cum de huiusmodi persona false aliquid creditur; aliud uero cum de ipso Christiane fidei fundamento male sentitur. Nisi forte quis dicat, quod pro iniuria beati Cyrilli damnare synodus debuit rectam fidem ipsius Cyrilli quam epistola illa confessa est, aut eam non approbare, cum diuina Scriptura, sicut ostendimus, Asa regem Iuda cum tanta laude pretulerit; quasi amplioris sit criminis lapsum putasse Cyrillum episcopum quam prophetam; ut alia omittam, de peccato arguentem, in nerui custodiam tradidisse.  Accipe autem iam et aliud exemplum, quod sine mendacio defendimus synodi super epistola Ibe sententiam. Nam Iosaphat regem quoque similiter Iuda, filium predicti Asa, meminimus [4 1Kb] inter alios reges excelsa non sustulisse , sicut etiam patrem eius. Deinde affinitate iunctum Achab regi profano Isrel, qui etiam in auxilium eiusdem Achab, posthabito Dei sermone quem ante per Micheam prophetam ei annuntiauerat, contra regem Syrie frustra preliatus est .  Propter quod, interempto in eodem prelio memorato Achab, obiurgatus est idem Iosaphat, Ieu filio Anania propheta dicente: Si peccatorem illum adiuuisti, et eorum qui oderunt Dominum amicus es, in hoc super te ira a facie Domini . Postremo pro societate regis Achab increpatus, etiam [1 1Kb] cum Ochozia similiter profano rege Isrel, quique patri Achab in regno simul et in omni abominatione successerat, idem Iosaphat amicitiam iunxit. Unde et Heliezer, filius Dodiau prophete, eum redarguit dicens: Pro eo quod communicasti cum Ochozia, confregit Dominus opera tua . Et in tantis etiam iste reprehensus atque culpatus, tamen quia solum Deum coluit, et reliquias simulacrorum que remanserant in diebus patris eius, sustulit de terra,  sic a diuina Scriptura laudatur: Et ingressus est Iosaphat in uia Asa patris sui, et non declinauit ab ea, faciendo quod rectum est in conspectu Domini . Si igitur regem quoque Iosaphat quem in tantis errasse cognoscimus, et non solum a prophetis increpatum, uerum etiam post denuntiationem ipsos contempsisse prophetas, pro Dei ueri cultura, quia non diuertit ut adoraret deos alienos, sancta Scriptura perhibuit non declinasse ab eo quod rectum est in conspectu Domini: quomodo synodus Chalcedonensis non profane culpatur, quod morem Scripture diuine custodiens, epistolam uenerabilis Ibe, quamuis de beato Cyrillo aliter suspicantis, pro uere fidei confessione quam continet, in qua recte colitur Deus, pronuntiauit orthodoxam? An  forte leuior culpa est amicitia et affinitate profanis fuisse coniunctum, et prophetas missos a Domino contempsisse, quam de Cyrillo episcopo falsum aliquid estimasse? Sed iam tertium, quod extremum quoque erit, proferamus exemplum, quomodo, sicut diximus, a maiore et meliore parte Scriptura diuina de multis soleat ferre sententiam; cuius formam sancta synodus secuta est, ut uenerabilis Ibe epistolam approbaret. Nam de rege quoque Ezechia sic eadem Scriptura narrauit: In diebus illis infirmatus est Ezechias usque ad mortem ; et orauit ad Dominum, et exaudiuit eum, et dedit illi signum, et non iuxta retributionem quam tribuit illi, representauit Ezechias; sed exaltatum est cor eius, et fuit super illum ira, et super Iuda, et  super Isrel [2 1Kb] . Propter quod Isaias in eum prophetauit dicens: Ecce dies ueniunt, dicit Dominus, et auferentur omnia que sunt in domo tua, et quecunque recondiderunt patres tui usque in hunc diem, et in Babylonem introibunt, et non derelinquetur sermo quem dixit Dominus. Ecce ex filiis tuis qui procedent ex te, quos generabis, adducentur et erunt eunuchi in domo  regis Babylonis . Cumque tanta esset cordis eius elatio, ut hanc ultionem grauissimam de iustitia Dei reciperet, eadem Scriptura de illo sic dicit: Fecit quod rectum est in conspectu Domini secundum omnia que fecit Dauid pater suus . Et iterum: Hic in Domino Deo Isrel sperauit, et post eum non fuit ei similis quisquam in regibus Iuda, et in his qui fuerunt ante ipsum; et adhesit Domino, nec recessit ab ipso, et custodiuit mandata eius, quecunque mandauit Moysi: et erat Dominus cum ipso in omnibus . Quomodo igitur illum quem sic commemorauit, ut filii quoque eius in captiuitatem adducti, in domo regis Babylonis eunuchi seruirent, sic diuina Scriptura laudauit? Ut enim non attendamus quod  de illo dixit, Et fecit quod rectum est in conspectu Domini, secundum omni aque fecit Dauid pater suus; rursumque. Hic in Domino Deo Isrel sperauit, et post eum non fuit ei similis quisquam in regibus Iuda et in his qui fuerunt ante ipsum: quomodo de illo dictum est, Adhesit Domino, nec recessit ab ipso, et custodiuit mandata eius, quecunque mandauit Dominus Moysi? An forte dicitur elatio cordis eius, que sic Domino displicuit, adhesisse Domino, nec recessisse ab eo, et custodisse mandata eius, quecunque mandauit Dominus, cum sit omnis initium peccati superbia? Quid ita dicemus, nisi quia in his uerbis hoc intelligi uoluit Dei Scriptura, quod non sicut alii reges deos gentium adorauit Ezechias, neque ab unius Dei ueri cultura discessit; sed obseruauit  quecunque de hac mandauit Dominus Moysi, et quemadmodum scriptum est: Destruxit excelsa, et comminuit omnia simulacra, et abscidit lucos, et comminuit serpentem illum eneum quem fecit Moyses, cui filii Isrel ad illud tempus sacrificabant . Secundum hoc ergo dictus est adhesisse Domino nec recessisse ab eo et custodisse omnia mandata eius, quecunque mandauit Dominus Moysi, non secundum illam cordis elationem, pro qua tam grandem meruit iram diuini iudicii.



CAPUT II. Quod synodus epistolam Ibe orthodoxam pronuntiarit propter duarum in Christo naturarum confessionem quam continet, non propter falsam de beato Cyrillo suspicionem.

 Unde sancta illa quoque synodus, formam canonice Scripture in sua sententia non excedens, secundum duarum naturarum in una Christi persona catholicam et generalem confessionem, non secundum priuatam suspicionem quam de beato Cyrillo cum aliis Ibas habuit, eius epistolam pronuntiauit orthodoxam [a 1Kb] : hoc ipso uocabulo, quod eam orthodoxam  nuncupauit, ostendens fidei se confessionem in illa probasse. Non enim laus beati Cyrilli, sed uera fidei Christiane confessio, mereretur hoc nomen. Alioquin Eutychianos dicimus quod sint orthodoxi, qui beatum Cyrillum magnificant, putantes hoc eum sensisse quod sentiunt: quod reuerentissimus Ibas, licet non in beato Cyrillo debuerit, uere tamen culpabile iudicauit. At si nichil Eutychianos adiuuat laus beati Cyrilli, ut pro illa iudicentur orthodixi, sed potius pro denegatione duarum Christi naturarum pronuntiantur heretici, nichil grauare debuit de beato Cyrillo suspicio [1 1Kb] , ut pro illa iudicaretur heretica, sed potius pro confessione duarum Christi naturarum in unitate persone pronuntianda fuit orthodoxa. Quocirca, sicut consequens non est ut quia predictos Eutychianos  pronuntiamus hereticos, propterea debeamus [2 1Kb] laudem in eis beati Cyrilli culpare: ita consequens non est ut quia sancta synodus epistolam uenerabilis Ibe pronuntiauit orthodoxam, propterea uideatur iniuriam in ea beati Cyrilli probasse. At enim, dicit aliquis, si ergo non recipit synodus Chalcedonensis iniuriam beati Cyrilli, cur epistolam male de ipso loquentem absolute approbauit, et eam sine ulla exceptione pronuntiauit orthodoxam? Debuit enim dicere quod in quibusdam errauerit. Ostenditur equidem ex superius memoratis, quod ob hoc auctorem ipsius epistole de isto errore non arguit, quoniam in quibus erat uisus culpare male loquens beatissimum Cyrillum, in posterioribus recte confessus ipse iam respuerat illa quibus culpauerat. uerumtamen, etsi hoc sententia synodi minime contineret, neque sic  esset credibile quod in epistola uenerabilis Ibe iniuriam beati Cyrilli approbauerit, cuius fidem multis et consonis uocibus laudasse testimonio gestorum ipsius synodi monstraretur. Quod si nobis et hoc defuisset, nullus ostendere posset in eius sententia quod approbauerit omnia que in illa epistola continentur. Unde si liceret alteri hinc accusare synodum quia in eius sententia non inueniretur quod eam in quibusdam approbauerit, profecto liceret etiam mihi hinc eamdem synodum excusare, quia in eius sententia non inueniretur quod in omnibus approbauerit. Nam sicut eam non in quibusdam dixit esse rectam, ita nec in omnibus dixit. Quod si et in omnibus diceret, que ad confessionem fidei quam in Christum habemus, acciperem; sicut accipimus quoniam pro unius  ueri Dei cultura scriptum est, quod cor Asa perfectum erat cum Domino omnibus diebus suis; et sicut accipimus quia propterea de Iosaphat dictum est: Ingressus est in uia patris sui Asa, et non declinauit ab ea, faciendo quod rectum est in conspectu Domini; et sicut accipimus quia ob hoc Ezechias dictus est adhesisse Domino, nec recessisse ab ipso, et  custodisse mandata eius, quecunque mandauit Dominus Moysi. Quamuis et ipsum nomen, sicut iam diximus, quod orthodoxa uocata est, confessioni fidei Christiane soleat a synodo distribui. Mirandum tamen est quod illi dicant, pro transitoria et leuissima suspicione quam continet, non debuisse aut potuisse orthodoxam iudicari a synodo epistolam recte de incarnationis Christi mysterio confitentem, qui dixerint: Oportet aperte inspicere ad Marim epistolam, omnia quidem sine Deo et impie dicentem. Nam si eis iustissimum uisum est definire quod sine Deo et impie dicat illa epistola, que duas Christi naturas in unitate persone confessa est; quomodo sancte synodo uideretur iniustum orthodoxam eam pro eadem recta confessione fidei quam continet, pronuntiare,  cum eam non inueniatur in omnibus approbasse? Et ideo si epistola uenerabilis Ibe, et in confessione fidei quam de Christo continet, approbanda est, et in suspicione quam de beato Cyrillo conscriptor eius habuit, improbanda: iudica, queso, religiose imperator, utrum synodus culpanda sit, in cuius sententia non ostenditur quod in omnibus eam probauerit, an illi qui pronuntiare ausi sunt quod omnia sine Deo et impie dicat. Sancta Chalcedonensis synodus, quamuis in reuerentissimo Iba nota uerit quod de beato Cyrillo falsa fuerit suspicatus; tamen et si non faceret, ostenderetur, sicut diximus, iam formam diuine Scripture secuta, ut eius epistolam pro recta confessione incarnationis Christi, que maxime ad diuinum cultum pertinet, pronuntiaret orthodoxam. Isti uero cuius formam uel regulam secuti  dicentur, qui, pro hominis de homine suspicionibus, etiam rectam de Christo confessionem nimis inconsiderate simul impiam uocauerunt.



CAPUT III. Quod synodus epistolam Ibe damnare non potuit, quin Cyrillum itidem hereseos damnaret: quodque Cyrillus Nestorio respondens de industria parcius de duarum naturarum discretione locutus sit.

His autem premissis, que contra calumnias hereticorum magni concilii sententiam sufficienter a recepta, sicut iactant, beati Cyrilli uituperatione defendunt: profecto iam colligis animo, pie princeps, multo facilius nos illa posse refellere que nec ab ipsis uenerabilis Ibe accusatoribus obiecta in eius epistola criminantur: cuius integrum tenorem [a 59Kb] ex  synodi gestis, sicut promisimus, in hunc transferimus librum. Post proemia ergo sic habet : »In breui autem luminose tue prudentie, que in paucis multa cognoscit, qualia pridem et nunc hic acta sunt, festinauimus indicare: scientes quoniam que uestre sanctitati scribimus, et que hic aguntur, omnibus ibi positis per uestram sollicitudinem  innotescent, quia nullam permutationem Scripture a Deo tradite susceperunt. Facio autem huius cause principium ex dictis que et ipse cognoscis. Contentio facta est, ex quo hic tua sanctitas fuit, his duobus hominibus, Nestorio et Cyrillo, et conscripserunt aduersus se noxios libros, qui audientibus fuerunt scandalum: Nestorius enim dixit in suis libris, sicut et sanctitas tua nouit, quia beata Maria Dei genitrix non est, ut multi putarent ex herese Pauli Samosateni hunc esse qui dixit hominem purum esse Christum. Cyrillus autem, uolens Nestorii libros destruere, lapsus est, et in dogma Apolinaris inuentus est incidisse. Conscripsit enim et ipse similiter illi, quia ipse Deus uerbum factus est homo, tanquam non sit differentia inter templum et inhabitantem  in eo. Conscripsit enim duodecim capitula, que puto et tuam cognouisse sanctitatem, quia una natura est deitatis et humanitatis Domini nostri Iesu Christi; et quia, sicut dicit, non oporteat diuidere uoces dictas, quas uel ipse Dominus de semetipso dixit, uel euangeliste de eo. Hec autem omni impietate plena sunt antequam nos dicamus, sicut sanctitas tua nouit. Quomodo enim potest accipi, In principio uerbum  de templo nato ex Maria? aut illud, Minuisti eum paulo minus ab angelis , de deitate Unigeniti dici? Ecclesia enim sic dicit, sicut et tua sanctitas nouit, et sicut a principio didicit, et confirmata est diuina doctrina ex libris beatorum Patrum, due nature, una uirtus, una persona, quod est unus Filius Dominus iehsu  Christus. Ob hanc contentionem, uictores et pii imperatores iusserunt primates episcoporum in Ephesinam congregari ciuitatem, et coram omnibus libros Nestorii et Cyrilli iudicari. Sed antequam omnes episcopi qui congregari iussi fuerant, in Ephesum peruenirent, anticipans idem Cyrillus aures omnium pigmento quod excecat oculos sapientium, preoccupauit. Inuenit autem causam ex odio quod erat aduersus Nestorium, et antequam [1 1Kb] adesset sanctissimus et reuerentissimus archiepiscopus Ioannes, de episcopatu Nestorium deposuerunt, iudicio et inquisitione non facta. Post duos autem dies damnationis eius uenimus in Ephesum; et cognoscentibus nobis quia in damnatione Nestorii que facta est ab eis, duodecim capitula que a Cyrillo conscripta  sunt, contraria existentia uere fidei, posuerunt, et firmauerunt, et consenserunt eis, tanquam uere fidei consonantibus, omnes orientales episcopi eumdem Cyrillum damnauerunt, et aduersus alios episcopos qui consenserunt eius capitulis  excommunicationem decreuerunt; et post hanc perturbationem unusquisque in suam ciuitatem reuersus est. Nestorius autem quoniam sue ciuitati odio erat, et qui erant in ea excellentioribus, illo reuerti non potuit. Et mansit orientale concilium non communicans his episcopis qui communicauerunt Cyrillo; et propter hoc multa tristitia inter eos facta est, et in contentione erant episcopi aduersus episcopos, et populi aduersus populos, et completum est opere quod scriptum est: Quia erunt inimici [2 1Kb] domestici eius . Ex hoc detractiones multe aduersus nos facte sunt paganorum [3 1Kb] . Non enim audebat aliquis de ciuitate ad ciuitatem, aut ad prouinciam de prouincia proficisci; sed unusquisque proximum suum sicut inimicum  persequebatur. Multi autem, ante oculos non habentes Dei timorem, occasione ecclesiastici zeli, inimicitias quas occultas in cordibus suis habebant, ad effectum perducere festinauerunt. Ex quibus unus existit nostre ciuitatis tyrannus [a 1Kb] , quem nec tu ipse ignoras; qui occasione fidei, non solum nunc uiuentes insequitur, sed et hos qui olim ad Deum precesserunt. Quorum unus est beatus Theodorus, preco ueritatis et doctor Ecclesie, qui non solum in sua uita colaphizauit hereticos per ueritatem sue fidei, sed et post mortem spiritalia arma in libris propriis Ecclesie filiis dereliquit: sicut et tua reuerentia eidem collocuta cognouit, et ex his que conscripsit instructa est. Hunc presumpsit [4 1Kb] in ecclesia palam anathematizare, qui propter zelum Dei non  solum propriam ciuitatem ab errore ad ueritatem conuertit, sed et longe positas sua doctrina instruxit Ecclesias. Et de libris quidem eius multa ubique perscrutatio fiebat: non quia uera fide existerent alieni, uidi enim eum adhuc illo uiuo frequenter codices eius legentem; sed propter inimicitias latentes, quas aduersus eum habuit, quoniam eum manifeste conuicit in synodo. His ergo malis intercedentibus, et unoquoque, sicut scriptum est, prout uolebat discedente, Deus noster adorandus, qui sua semper clementia curam gerit Ecclesie, fidelissimi atque uictoris principis cor rexit, ut dirigeret uenerabilem [5 1Kb] atque sanctissimum archiepiscopum Orientis, dominum Ioannem, ut reconciliaretur Cyrillo: ab eo enim fuerat episcopatu depositus. Et postquam  litteras imperatoris accepit, sanctissimum et reuerendissimum Paulum Emesenum direxit episcopum, scribens per eum ueram fidem, et precipiens ei, quia si huic fidei Cyrillus consenserit, et anathematizauerit eos qui dicunt quia deitas passa est, uel dicentes  quia una natura est deitatis et humanitatis, ut communicaret ei. uoluit autem Dominus, qui semper curam sue gerit Ecclesie, quam sanguine proprio redemit, cor Aegyptii emollire, ut sine fatigatione fidei consentiret, et hanc susciperet, atque omnes qui absque hac crederent anathematizaret; et communicantibus illis sibi inuicem, contentio de medio est ablata, et pax in Ecclesia facta est: et non est in ea schisma, sed pax sicut pridem est. Que autem uerba sint que a sanctissimo et reuerentissimo archiepiscopo Ioanne scripta sunt, et que a Cyrillo rescripta suscepit, ipsas epistolas huic quam ad uestram direxi reuerentiam, coniungens transmisi tue sanctitati, ut relegens scias, et omnibus nostris fratribus amantibus pacem denunties, quia contentio  iam quieuit, et medius inimicitiarum paries ablatus est, et qui seditiose aduersus uiuos et mortuos irruerant, in confusione sunt, pro suis satisfacientes excessibus, et contraria docent modo his que ante docuerant. Non enim quisquam audet dicere unam esse naturam diuinitatis et humanitatis, sed confitentur in templum et inhabitantem in eo, qui est unus Filius iehsu Christus. Hec autem scripsi tue sanctitati ex magno affectu quem circa te habeo, sciens quia tua sanctitas nocte et die in doctrina Dei temetipsum exerces, ut multis sis utilis.« Hic est integer illius epistole tenor, quam apud se recitatam, sicut iam docuimus, magna synodus Chalcedonensis pronuntiauit orthodoxam. Aggrediar igitur in adiutorio Saluatoris, non ab his tantum sententiam  ipsius synodi defendere, que scripto ab hereticorum fautoribus in epistola supradicta culpata sunt, et in reprehensionem memorate sententie quasi Nestoriana damnata; uerum etiam quecunque petulantibus irreligiosorum uerbis passim accusari cognouimus. Per huius autem definitionis contextum, illud quoque, ubi opportunum fuerit, ostendemus, quoniam si eamdem epistolam synodus iudicaret hereticam, hinc potius beatum Cyrillum hereticum fuisse firmaret, et excusaret Nestorium, atque concilium reprehenderet Ephesinum. Unde ea nunc que scripto reprehendenda esse dixerunt, pro tenore [1 1Kb] atque contextu quo ab illis sunt posita, ex eorum libro transferamus in nostrum, ne quis nos existimet aliquid eorum que ad causam pertinent omisisse.  Sic ergo dixerunt. »Ingressi sunt accusatores Ibe, petiuerunt et ipsi relegi que in Tyro de Iba accusata sunt apud Photium et Eustachium Deum amantes. Et dum relegerentur acta, inuenta est in eis epistola quedam posita, tanquam ab Iba facta ad Marim Persam, omni impietate cumulata. Continet enim hec: Cyrillus uolens Nestorii libros destruere lapsus est, et in dogma Apolinaris inuentus est incidisse.  Conscripsit et ipse similiter illi, quia Deus uerbum fatus est homo. Et post alia: Quomodo enim potest accipi: In principio uerbum de templo nato ex Maria? aut illud: Minuisti eum paulo minus ab angelis, de deitate Unigeniti dici? Denuo, Cyrillus aures omnium pigmento quod excecat oculos sapientum, preoccupauit, et de episcopatu Nestorium deposuerunt, iudicio et inquisitione non facta. His adiicit, quia in damnatione Nestorii que facta est ab eis, 12 capitula que a Cyrillo conscripta sunt, contraria existentia uere fidei, posuerunt et firmauerunt, et consenserunt eis, tanquam uere fidei consonantibus. Et post pauca episcopo Edesse derogans dicit: Hic nostre ciuitatis tyrannus beatum Theodorum, preconem ueritatis et doctorem Ecclesie,  presumpsit qui omnia presumit in ecclesia palam anathematizare.« Hec omnia manifestum est legenti, quoniam non sicut in illa epistola continetur, sed sicut ipsi ea decerpentes ac discerpentes pro suo asserunt arbitrio, et in unum centonem redegerunt, etiam nos posuimus. Ut autem luce clarius consuetas eorum fraudes serenitas tua cognoscat, et quos saltus in sua narratione fecerint, non quasi, ut uideri uoluerunt, uitande prolixitatis, sed potius obscurande ueritatis gratia, ne aliquo modo dicentis Ibe appareret intentio; confer ea que posuerunt cum epistole tenore quem supra memorauimus: et erit iam prudentie tue dignoscere utrum ea que transilierunt et noluerunt attingere, prolixam narrationem facerent, an potius ipsam rem, quod  timuerunt, euidentius aperirent. Ex omnibus autem que in hac epistola reprehenderunt, prius duo purgamus, quoniam connexa in uno capitulo habentur, sed ab istis male diuisa sunt. Unum est, quod in principio posuerunt dicentes, Cyrillus uolens Nesto rii libros destruere, et cetera.« Alterum uero, quod secundo loco posuerunt, id est, »Quomodo enim potest accipi In principio uerbum de templo nato ex Maria, et cetera.« Imprimis sane fatendum est hanc epistolam satis ostendere quod reuerentissimus Ibas, quemadmodum dictum est, cum Orientalibus aliarumque prouinciarum episcopis, intentionem dictorum beati »Cyrilli minus intelligens, et suspicatus quod negaret in Christo differentiam naturarum, consequens iudicauit quia in Apolinaris  dogma incidisset, qui non assumptione humane nature Deum uerbum credebat hominem factum, sed partem substantie ipsius Dei uerbi putabat in carnem esse conuersam [a 1Kb] . Ob hoc igitur ibi subiecit, atque ait: »Conscripsit enim et ipse similiter illi, id est Apolinari, quia ipse Deus uerbum factus est homo, tanquam non sit differentia inter templum et inhabitantem in eo.« Non itaque uenerabilis Ibas  Deum uerbum nesciuit hominem factum; sed aduersus Apolinaris dementiam conuertibiliter factum esse hominem denegauit. Nam et ipse beatus Cyrillus in libro qui Scholia dicitur, sub titulo: Quomodo unus Christus, »Ergo, inquit, etsi alii simili appellatione uocati sunt Christi, unus tamen est, per quem omnia, iehsu Christus, non quod homo sit factus opifex omnium.« Quod Cyrillus non contra prophetam dicentem: Mater Sion dicit: Homo, et homo factus est in ea, et ipse fundauit eam Altissimus, scripsisse credendus est; sed ea potius intentione, quod Deus uerbum, opifex omnium, secundum Apolinaris sensum, id est conuertibiliter, non factus sit homo. Aut igitur utrobique subintelligimus propterea negatum esse Deum uerbum, id est opificem omnium,  hominem factum, quia conuertibiliter non factus est homo, et neutrum de Nestoriano errore culpabitur: aut si non conceditur, eadem culpa erit amborum. Beatum uero Cyrillum nec ipsi Eutychiani uolunt Nestorianum uideri, dicentem, non quod homo sit factus opifex omnium, seu [1 1Kb] Deus uerbum per quem omnia facta sunt, similiter ut nos participarit carni et sanguine, et nuncupatus sit homo. Quanquam ipsa nuncupatio calumnie pateat, quasi perfunctorie nuncupatus, et non uere fuerit factus homo [2 1Kb] . Nam et ipse ibi secutus adiecit: »Tanquam non sit differentia inter templum et inhabitantem in eo. Quod si propterea magna synodus hanc epistolam uelut hereticam improbaret, nonne, sicut diximus, hinc potius beatum Cyrillum,  similiter dicentem, non quod homo sit factus opifex omnium, credidisse hereticum uideretur? Si autem uenerabilis Ibas alia eiusdem beati Cyrilli dicta legisset, aut sicut oportuit attendisset, inuenisset procul dubio quod ipse quoque contra Apolinarem, intentione qua diximus, negauerit Deum uerbum hominem factum, et differentiam naturarum docuerit. Sed Nestorio respondens, qui unum Christum in duos filios diuidebat, necesse non habuit de duabus naturis aduersus eum euidentius atque expressius disputare. Quinimo, ne quam daret occasionem eius erroris, parcius de naturarum discretione locutus est: ne cum ipse naturas distingueret, ille duas personas induceret. Audiebant itaque uel relegebant uerba dicentis orientales Patres, neque animaduertebant  eius intentionem, secundum quam de uerbis est iudicandum: quia non magis quid dicatur attendendum est, quam cur quidque dicatur. Et possemus quidem multa Scripture diuine proferre testimonia de diuersitate intentionis atque uerborum, si tamen diuersitas illa dicenda est, quomodo plerumque negare [3 1Kb] uidetur aliquid quod negandum non est, ut aliud quod magis est necessarium intimetur. Quia uero de causa nunc agimus a suis auctoribus pacifice terminata, hec nobis duo sufficiant. Quis enim,  nisi aliis diuine Scripture testimoniis doceretur, Dominum Iesum Christum aut bonum aut Deum esse crederet, audiens Marcum euangelistam ita de illo narrantem: Et cum egressus esset in uiam, procurrens quidam genu flexo ante eum, rogabat eum dicens: Magister bone, quid faciam ut uitam eternam percipiam? iehsu autem dixit ei: Quid me dicis bonum? nemo bonus nisi unus Deus . Quod ideo Dominus dixit, ut admoneret illum Deum se credere, si uellet eum uere bonum confiteri, quia tanquam cordis inspector uidebat ab eo se hominem tantummodo, non etiam Deum credi. Quamuis ergo uideatur quibusdam hereticis non intelligentibus bonum se negasse; catholicis tamen intelligentibus Deum se insinuasse magis apparet. Quis enim illud solum audiens, quod  idem Marcus euangelista de Domino similiter narrat, non eum cum Manicheis negaret filium esse Dauid? Nam ipso testimonio abutentes Manichei sacramentum incarnationis eius abiurant. Respondens, inquit, iehsu dicebat docens in templo: Quomodo dicunt scribe Christum filium esse Dauid? Ipse enim Dauid dicit in Spiritu sancto: Dixit Dominus Domino meo: Sede a dextris meis, donec ponam inimicos tuos scabellum pedum tuorum. Ipse ergo Dauid dicit eum Dominum, et unde est filius eius ? Non igitur et hic talia dicendo, filium Dauid, id est hominem se negauit, quod uidetur ignaris; sed indicauit potius quod necessarium fuit, Deum se esse Dauid. Nam si neque Deus est dicendo: Quid me dicis bonum? nemo bonus nisi unus  Deus; neque homo dicendo: Ipse ergo Dauid dicit eum Dominum, et unde est filius eius? quid illum esse dicimus? Et alias huiusmodi locutiones in diuinis litteris prudens lector inueniet: secundum quas qui sic loquitur earum quisque tractator, ut ipse quoque negare uideatur aliquid quod negandum non est, ut aliud quod magis est necessarium intimetur; sic non est reprehendendus uelut hereticus, sed ex aliis dictis suis potius estimandus, sicut nec ipsas Scripturas diuinas in talibus reprehendere quisquam catholicus audet, sed potius ex aliis manifestioribus quomodo ea que obscura sunt intelligere debeat recognoscit. Unde si beatus Cyrillus Nestorium [4 1Kb] quamdam nefandam dualitatem conantem inducere, ne quam occasionem daret eius errori, sermonem suum  magis ad ea que unitatis sunt coarctabat; sicut econtrario priores doctores Ecclesie respondentes Apolinari, naturarum diuersitatem stultissime confundenti, earum distinctionem amplius incumbebant: sic ipse Nestoriano repugnans, putari non debuit negasse differentiam naturarum, quemadmodum nec illi repugnantes Apolinari putandi sunt unitatem negasse persone: quia non idem semper est ordo pugne uel modus, sed in oppugnatore causa est quomodo contraire debeat propugnator.



CAPUT Iu. Quod Ibas male de Cyrillo suspicans, non Cyrilli fidem, sed quam Cyrilli esse falso putabat, in epistola sua reprehenderit, et Cyrilli de Christi incarnatione fidem reipsa probarit.

Hec autem dicta sunt, non quod de Christo, sed quod de ipso beato Cyrillo uenerabilis Ibas male crediderit; nec quod predicatoris de Christiana fide confessio, sed quod hominis de homine suspicio displiceat in eius epistola. Cui enim potest catholico displicere differentia naturalis inter templum et inhabitantem in eo, cum Dei Ecclesia sic confiteatur uerbum carnem factum, ut non deneget, quod ibi subiunctum est, quia et habitauit in nobis? Nam uerbum quidem caro factum est, quia sempiternus Filius, qui  uerbum est Patris, ipse in plenitudine temporum factus est homo; habitauit autem in nobis, quia nullam conuersionem sustinuit inconuertibilis eius diuinitas, sed manens quod erat, naturam inhabitauit assumptam. Et ideo, uerbum caro factum est, Nestorianos expugnat; Eutychianos autem uel Apolinaristas eorum progenitores, et habitauit in nobis: quia uerbum caro factum est, unam significat esse personam; habitauit autem in nobis, duas mansisse naturas. Non enim possunt due esse persone, quando is qui uerbum est, ipse etiam factus est caro; aut due non esse nature, quando aliud sit quod inhabitat, et aliud quod inhabitatur. Si quis autem non declinans in alterutram partem, sine contentione rem querat, inueniet quod tam sanctorum orientalium Patrum,  quamuis de beato Cyrillo male sentirent, quam ipsius beati Cyrilli, eadem fuerit semper intentio, ut Dominum unum Iesum Christum docerent in duabus naturis, id est diuinitate atque humanitate perfectum: ne aut propterea due persone crederentur, quia due nature sunt; aut propterea una crederetur esse natura, quia una persona. Contigit autem nonnunquam inter unius sententie uiros, ut cum de rebus ipsius que in questione sunt idem sapiunt, de se tamen inuicem aliud suspicentur, cum uel a dicente minus aperitur uerbis quod corde conceptum est, uel ab audientibus minus inspicitur dicentis intentio. Discernenda est autem impietas qua de Deo male creditur, ab ignorantia qua quisque aliter de suo proximo, tanquam homo de homine suspicatur. Et, si  forte uidetur hominis de homine culpanda suspicio, approbanda tamen est intentio qua ueritas fidei quam de Christo habemus asseritur. Hanc intentionem uolentes obscurare noue diligentie repertores, quomodo totum fideliter ac simpliciter agunt, cum posuissent ex illa epistola quod ibi dictum est: »Conscripsit enim et ipse similiter illi, quia ipse Deus uerbum factus est homo,« transilierunt quod sequitur, »tanquam non sit differentia inter templum et inhabitantem in eo.« Cuius rei causa putamus? Nunquid ideo quia iste paucissime syllabe prolixitatem facerent? an ideo potius quia manifeste intentionem  dicentis ostenderent? O fides! o integritas! o conscientia recte tractantium sermonem ueritatis! Possunt isti profecto cum Apostolo dicere: Abdicamus occulta dedecoris, non ambulantes in astutia, neque adulterantes uerbum Dei, sed in manifestatione ueritatis commendantes nosmetipsos ad omnem conscientiam hominum coram Deo . uerum in hoc quoque deprehensis ac proditis eorum fraudibus, attende, obsecro, serenissime imperator, quomodo ex aliis que sequuntur etiam [1 1Kb] manifestum fiat, quod non contra fidem quam de Christo habemus reuerentissimus Ibas in sua epistola sit locutus; sed intentionem beati Cyrilli minus intellexerit in eius capitulis. Nam sequitur adhuc dicens, quemadmodum integer ipsius epistole tenor habet: »Conscripsit  enim 12 capitula, que puto et tuam reuerentiam cognouisse, quia una natura est deitatis et humanitatis Domini nostri Iesu Christi, et quia, sicut dicit, non oportet diuidere uoces dictas, quas uel ipse Dominus de semetipso dixit, uel euangeliste de eo.« Cui non appareat quia, sicut dictum est, non incarnationis Christi mysterium, sed intentionem beati Cyrilli minus intellexerit reuerentissimus Ibas, quem, sicut alii quoque orientales Patres et ipsi qui eum uenerari se fingunt Acephali, arbitratus est unam deitatis et humanitatis Domini nostri Iesu Christi predicasse naturam, et dixisse quia non oportet secundum naturas diuidere uoces dictas, quas uel ipse Dominus de se, uel euangeliste de eo dixerunt? Denique etiam hoc ab illo per uenerabilem  Paulum Emesenum [2 1Kb] expetiuerunt, ut in scriptis apertissime fateretur: quod et uenerabilis Ibas in eadem epistola sua narrauit, ubi de sancto Ioanne Antiocheno dixit: »Postquam litteras imperatoris accepit, sanctissimum et reuerentissimum Paulum Emesenum direxit episcopum, scribens per eum ueram fidem, et precipiens ei, quia si huic fidei Cyrillus consentiret, et anathematizaret eos qui dicunt quia deitas passa est, uel dicentes quia una natura est deitatis et humanitatis, ut communicaret ei.« Sane quoniam beatus Cyrillus, Orientalium legatione suscepta, magis quod a consacerdotibus suis expetebatur festinauit implere, quam dictorum suorum in quibus offensi fuerant, sufficientem purgationem facere; ideo putatus est, ueluti pristino errore damnato,  Orientalium admonitione conuersus: cum ille recuperande unitatis cupidus, in defensione dictorum suorum noluerit immorari, ne cum probare diu contendit quod non, ut putabatur, ab eo fuerint dicta, de quibus minus intelligentes aliter sentiebant, controuersie hac dissensione [3 1Kb] terminus non daretur. Quod item illis uerbis reuerentissimus Ibas ostendit, quibus sequenter eumdem beatum Cyrillum retulit sine fatigatione Orientalium fidei consensisse, et hanc suscepisse, atque omnes qui absque hac crederent anathematizasse. Sed nunquid beatum Cyrillum putasse conuersum, Nestorianum est crimen? Respondeant  ergo nobis qui Nestorianam hanc dixerunt epistolam, utrum unum Deum atque hominem Iesum Christum, per quem omnia facta sunt, et qui inter omnia factus est, in duas personas diuidere, an Cyrillum seruum eius putasse conuersum, heresis Nestoriana dicenda sit. Multum excusamus Nestorium, si in hoc eius heresim constare dicamus, Cyrillum putasse conuersum. Unde si Chalcedonensis quoque synodus idcirco uelut Nestorianam hanc epistolam improbaret, hinc potius, quod item promisimus demonstrandum, excusasse Nestorium uideretur. Non autem ita debuit religiosa illa synodus grauissimum crimen leuigare Nestorii, que bene cognouerat quod longe alia blasphemia sit [a 18Kb] que huius heresis nomen accepit. Illa mysterium diuine incarnationis euacuat,  in qua salus nostra consistit; illa aliam hominis, aliam Dei subsistentiam dicit, ut humanam naturam alienet a Deo que in suis primitiis uerbo assumente sanata est. Ibe autem epistolam perspexit euidentissime confitentem quod isti attingere timuerunt; quia licet due nature sint, una tamen est uirtus, una persona, quod est unus Filius Dominus iehsu Christus. Quocirca si quis hanc Nestorianam dicit epistolam, procul dubio contra Ecclesiam cum Eutychianis affirmat Nestorianum esse, unam Christi personam in duabus predicare naturis; non enim est aliud unde nunc Eutychiani infamant Ecclesiam, et Nestorianos Christi fideles appellant, nisi quia duas unius Filii Domini nostri Iesu Christi profitentur esse naturas. Ergo non fingant cohibentes hereticis, quod ideo  tanquam Nestorianam damnauerint epistolam uenerabilis Ibe, quia beatum Cyrillum dixit esse conuersum. Id enim ac si culpandum est, Nestoriani tamen criminis non est: cum potius hereticorum fautores probentur ob hoc eam Nestorianam pronuntiasse, quia conscriptor eius duas in illa confessus est Christi esse naturas. Neque iam dicant quod fidem beati Cyrilli culpauerit, quod penitus probare non possunt. Primum quidem, quia post unitionem inter Orientales et ipsum factam approbat eius fidem. Deinde quoniam et ante unitionem, non Cyrilli fidem quam uere habuit, sed quam illum habuisse putauit, accusat. Putauit autem, sicut iam probauimus ipsius epistole uerba testari, quia sic beatus Cyrillus predicauerat Deum uerbum hominem factum,  ut nulla esset differentia naturarum, hoc est inter templum et inhabitantem in eo, sed una esset natura deitatis Domini nostri Iesu Christi. Quicunque igitur dicit quod reuerentissimus Ibas in epistola sua fidem beati Cyrilli quam uere habuit, et non quam habuisse eum putabat, arguerit, ipse profecto confirmat quod idem beatus Cyrillus sic predicauerit  Deum uerbum hominem factum ut nulla esset differentia naturarum, sed una facta esset diuinitatis humanitatisque natura. Hoc enim reuerentissimus Ibas per suam culpauit epistolam. Quinam ergo beatum Cyrillum affirmant hereticum? utrum nos, qui dicimus quia non eius fidem, an illi [1 1Kb] , qui, dicunt quia eius fidem accusauit Ibas episcopus? Nos enim qui eum non beati Cyrilli fidem dicimus accusasse, negamus utique quod idem Cyrillus differentiam abstulerit naturarum, et unam dixerit ex diuinitate atque humanitate compositam esse naturam. Hereticorum uero fautores, qui dicunt quod fidem Cyrilli Ibas arguerit, ipsi procul dubio assertiones Eutychianorum affirmant, dicentium, quod beatus Cyrillus differentiam non crediderit naturarum, sed unam  ex diuinitate atque humanitate docuerit factam esse naturam. Quamebrem si Chalcedonensis quoque synodus reuerentissimum Ibam crederet, fidem quam beatus Cyrillus habuit, et non potius errorem in quem eum lapsum putauerat, arguisse, procul dubio affirmaret et ipsa quod unam predicauerit Christi esse naturam. Cognoscis igitur, religiose imperator, illud quod diximus iterum doceri, quoniam si hanc epistolam magna illa synodus abiiceret tanquam fidem beati Cyrilli culpantem, hinc potius ipsum beatum Cyrillum credidisse hereticum uideretur. Unde nobis quoque fautores hereticorum, ut hoc affirmaremus, persuadere conati sunt, ne quid esset residuum quod Eutychianis, quibus cohibent, respondere possimus dicentibus: Qui Nestorianam esse dixistis epistolam  Ibe, cuiuslibet alterius esse dicatur, que putauit hereticum esse negare differentiam naturarum, et unam credere deitatis humanitatisque naturam Domini nostri Iesu Christi? quomodo uestro iudicio Nestoriani non estis, qui similiter dicitis hereticorum esse negare differentiam naturarum, et unam credere deitatis humanitatisque naturam Domini nostri Iesu Christi? aut quomodo iam potestis dicere quod beatus Cyrillus differentiam naturarum docuerit, et non potius unam dixerit deitatis humanitatisque naturam, cum propterea illam damnaueritis epistolam, quod eius fidem culpauerit, que hoc in eo culpasse deprehenditur, quod negauerit differentiam naturarum, et unam docuerit deitatis humanitatisque naturam? Et idcirco, nec illam damnamus epistolam, nec dicimus  quod fidem Cyrilli culpauit: quia non fidei Cyrilli fuerat quod culpauit. Nam uerissime omni impietate plenum est, ad confusionem naturarum accipere, quod de templo nato ex Maria dixit euangelista: In principio erat uerbum; aut de Unigeniti deitate, que nec augeri nec minui potest, credere quod secundum sui naturam deminuta sit paulo minus ab  angelis sicut in [1 1Kb] uno eodemque homine dicimus, quod interior homo ad imaginem Dei formatus, aut exterior secundum lineamenta membrorum sexusque diuersitatem, ex limo terre creatus. Sed nunquam hoc beatus Cyrillus putasse monstratur, quia idem natura est templum quod ex uirgine Maria sumpsit initium, et uerbum Deus, quod in principio erat carens initio. Hoc enim Apolinariste sapuerunt; hoc ab Apolinaristis dementes Eutychiani [a 1Kb] traxerunt; hoc si etiam Cyrillus sentiret, uerissime diceretur quia lapsus est, et in dogma Apolinaris inuentus est incidisse. Nunc autem propterea uerum esse non credimus, quia non probatur hoc aliquando sensisse.



CAPUT u. Quod synodum quominus epistolam Ibe orthodoxam  pronuntiaret, morari non debuit falsa illius-de Cyrillo suspicio, cum Cyrillum ipsum, quominus Orientalium confessioni subscriberet, par illorum suspicio non retardarit.

Sed iterum dicit aliquis: Quomodo ergo synodus epistolam pronuntiauit orthodoxam, que beatum Cyrillum, quem dicis nichil tale predicasse, culpauit? Respondeo, quia fidem illa beati Cyrilli predicauit. Nam si post unitionem inter Orientales et ipsum factam approbat eius fidem, nos autem credimus quod semper eadem fuerit Cyrilli fides: necessario sequitur quod ante unitionem quoque fidem eius Ibas probauerit, quamuis eius fuisse nescierit. Attende porro ipsam synodi sententiam, et inuenies quod in illa epistola, dissimulans ab humanis suspicionibus, ea  que ad fidem Christi pertinent, propter quam manifestandam atque firmandam conuenerat, approbauit: orthodoxa enim, non pro honorificentia Cyrilli nec pro cuiuslibet heretici iniuria diceretur, sed pro uera de Christo fide quam continet. Si quis autem Chalcedonensem synodum culpat quod, hominis de homine suspicione posthabita, epistolam uenerabilis Ibe pronuntiauit orthodoxam; ipsum beatum Cyrillum culpet necesse est, quod ipse quoque centemnens eamdem suspicionem orientalium consacerdotum suorum, qui cum aliis diuersarum prouinciarum episcopis congregati eius capitula damnauerunt, confessionem fidei quam ei per uenerabilem Paulum episcopum miserunt, in suam epistolam transtulit, et eis communicauit, seque professus est eadem credere ac  predicare de incarnationis Christi mysterio; nec suspicionem quam de illo habuerunt, ab eis damnari quesiuit, quin nec [2 3Kb] etiam satisfacere pro ea necessarium duxit. uerum neque cum solo beato Cyrillo synodus Chalcedonensis culpatur, quod hanc epistolam pronuntiauit orthodoxam, sed cum toto Ephesino  concilio [3 1Kb] , quod eorum communionem simul amplexi sunt. Unde iam uidetur magna synodus non quod epistolam uenerabilis Ibe orthodoxam dixerit, sed quod non et ipsa beatum Cyrillum cum Ephesino concilio reprehenderit, accusari. Assignata igitur omnia que promisimus. Recognosce quoniam si Chalcedonensis synodus epistolam uenerabilis Ibe uelut hereticam improbaret, hinc potius beatum Cyrillum credidisse hereticum, et Nestorium excusasse, atque Ephesinum reprehendisse concilium uideretur. Quocirca etiam in hoc memorata synodus exemplum ipsius beati Cyrilli, uel potius Ephesine synodi, secuta est: ut sicut illa omnium Orientalium rectissimam de Christo fidem, quamuis de se non recte suspicantium, prudenti ratione suscepit, ita et ipsa  simili ratione susciperet epistole Ibe congruentissimam de Christo fidem, quamuis de beato Cyrillo quasdam suspiciones incongruas contineret. Nunquid ergo hec sancta synodus iniurias beati Cyrilli gratanter accepisse credenda est, quem probatur imitata, quod dissimulauit ab alienissimis [4 1Kb] suspicionibus, et cuius, nisi ab eis dissimularet, argueretur exemplo? Aut nunquid ideo reuerentissimum Ibam non debuit absoluere, et episcopatum ei et Ecclesiam restituere, de qua per Eutychis factionem iniuste et absens erat expulsus, quia falsus erat in persona beati Cyrilli, ut eum aliquando putaret errasse, cuius fidem non solum sciens post unitionem cum Orientalibus factam, uerum ante unitionem nesciens approbauit? Sed non oportuit, inquiunt, post hanc [5 1Kb] unitionem de beato Cyrillo  talia loqueretur. Ego autem dico, quia nec ante unitionem oportuit, imo nec ante ipsam synodum Ephesinam: quia prius interrogari Cyrillus debuit, ac deinde culpari, si non satisfaceret. Sed nunc illud querimus, utrum hec uenerabilis Ibe culpa que, sicut iam probauimus, a synodo quoque notata est, tanti debuerit estimari, ut eius epistola pronuntiaretur heretica, cum fidem ipsius beati Cyrilli in confessione quam ei per Paulum episcopum Orientales subscribendam miserant, approbaret, licet in illis 12 capitulis intentionem eius necdum intelligeret. Cognoscens magna synodus quod siue in illis capitulis, siue in illa confessione cui beatus Cyrillus subscripsit, eadem fides esset, nichil differre iudicauit quibus uerbis enuntiatam Cyrilli fidem Ibas approbasset,  cum eum, quod necessarium fuerat, approbasse constaret. Unde nec aliud credidit, nec credere debuit, nisi quia Patres orientales, inter quos fuit etiam ipse Ibas aliarumque prouinciarum episcopi, intentionem capitulorum beati Cyrilli minus animaduerterant, ut ea etiam a concilio Ephesino suscepta  culparent. Sicut [1 1Kb] aliquando in diuina Trinitate catholici quidam tres hypostases accipere noluerunt [a 138Kb] , quamuis tres personas acceperint; nec ideo sunt a uiris sapientibus heretici iudicati [b 31Kb] , quoniam comperti sunt non in re que illo nomine significabatur, sed potius in ipso nomine quo significabatur offendi. Unde non potest heretica Ibe epistola iudicari, nisi dicatur quod in capitulis quidem beati Cyrilli recta contineatur fides, Nestoriana uero sit illa Orientalium confessio cui subscripsit, quam et Ibas et Chalcedonensis synodus in sua definitione suscepit; atque ita, ut Ibas et predicta synodus accusetur, Cyrillus post Nestorium condemnatum in heresim Nestorianam declinasse firmabitur. Hinc autem creditus est idem beatus Cyrillus non rectam prius in  suis capitulis tenuisse sententiam, sed admonitione Orientalium postea esse correptus: quoniam cum ipsa unitas Ecclesiarum fieret, non orientales Patres eius capitulis subscribere compulsi sunt, sed ipse potius expetitus est directe sibi ab eis confessioni subscribere. Ipsamque capitulorum suorum retractationem [c 27Kb] , non ideo eum post Ephesinam synodum fecisse aliqui crediderunt, ut que clausa quibusdam fuerant panderentur, et que uidebantur  obscura clarescerent; sed potius ut pristinum in eis emendaret errorem, quod putabatur, sicut adhuc Eutychiani putant, quod unam in eis dixerit Christi esse naturam. Hinc ergo contigit ut conuersione beati Cyrilli facta unitas crederetur. Et reuera cui non subriperet ista suspicio , cum nichil orientales Patres qui hec capitula corrigenda iudicauerunt, corrigere cogerentur; beatus autem Cyrillus, non solum fidei confessioni quam sicut necessarium crediderunt illi dictauerant, expetitus ante subscriberet, sed etiam ipsa sua capitula rectractaret? De hoc autem quod opponitur ac dicitur, quia non tam contra beatum Cyrillum quam contra Ephesinam synodum locuti sunt, quia parum intelligendo  male de illis iam receptis capitulis crediderunt; sequenti libro, quia ibi magis opportunum uidetur, multa et sicut existimo non contemnenda dicemus. Si uero hereticum est Cyrillum credidisse conuersum, cur obsecro non multo magis beatus Theophilus dicatur hereticus, qui de sancto Ioanne Constantinopolitano, cuius auctoritati atque doctrine multo maiorem uenerationem Christi debet Ecclesia, talia et tanta conscripsit [d 1Kb] , ut etiam nos, quod ea uel memoramus,  sola possit necessitas [1 1Kb] excusare? Fratres, inquit, Ioannes persequitur immundo spiritu quo suffocabatur Saul; et iterum, sanctorum ministros necauit. Dicit illum contaminatum, et in Ecclesia primitiuorum impium, pestilentem, uesanum, et tyrannice mentis insania furibundum, atque in sua uesania gloriantem, animam suam adulterandam tradidisse diabolo. Hec autem omnia, sicut habentur in ipsius Theophili [2 1Kb] libro, ita posuimus. uocat illum etiam humanitatis hostem, et qui scelere suo latronum uicisset audaciam, sacrilegorum principem et sacerdotium agentem impium, atque oblationes sacrilegas offerentem, procacem et frontis durissime. Hoc quoque adiiciens, quod non his Ioannes laqueis irretitus tenetur qui possint aliquando dissolui, sed  qui audiret pro merito flagitii sui comminantem Deum atque dicentem: Iudicate inter me et Ioannem: exspectaui ut faceret iudicium, fecit autem iniquitatem, et non iustitiam, sed clamorem. Dicit etiam, quia sicut Satanas transfigurauit se in angelum lucis, ita etiam Ioannes non esset quod uidebatur; nec tantum similem Satane, sed immundum demonem eum appellat, more torrentis trahentem uerborum spurcitiam, quem et in Christum perhibet impium exstitisse, et Iude traditoris esse consortem. Addit etiam quod arguatur in Deum manus impias extendisse, et quod Iacobus apostolus de quibusdam rerum mundanarum cupidis dixit: Petitis et non accipitis, eo quod male petatis , hoc beatus Theophilus beatum Ioannem asserit dixisse de Christo. »Ausus  est, inquit, dicere in ecclesia, quod Christus orauerit, et non fuerit exauditus, quia non bene orauerit.« Quis hereticorum deterius blasphemauit quam beatum Ioannem refert beatus Theophilus blasphemasse, quem affirmat consortio [3 1Kb] Iudaice impietatis semetipsum tradidisse, et offerre temeritate solita quod obtulerunt Iudei, seipsum ac populos decipientem, et Dathan atque Abiron emulatorem? »Audiat, inquit, cum Iudeis, iniquitas [4 1Kb] magnificata est nimis.« Adiicit etiam hoc: »Ariani et Eunomiani contra Christum Ioannis blasphemiis delectantur; Iudei et idololatre iustificati sunt tua comparatione gentiles.« Et iterum dicit: »Non solum non est Christianus Ioannes, sed peior est rege Babylonio, multo sceleratior quam Balthasar, idololatris  et ethnicis sceleratior est Ioannes. Tibi, ait, presens ignominia, eterna in futuris seculis pena reddetur.« Hoc quoque uisum est et idem beato Theophilo dicere: Saluator clamauit et dixit, Tollite Ioannem, et mittite in tenebras exteriores. Et iterum: Largissimos fomites ante tribunal Dei suo ministrauit incendio. Et hec omnia non suffecerunt ire atque furori [5 1Kb] , nisi etiam hoc de  memorato sanctissimo uiro Ioanne diceret quod alia ei pena querenda sit, eo quod uinceret sceleris magnitudo multitudinem tormentorum. Si quis autem experiri uoluerit quod non sententias tantum, uerum etiam ipsa uerba posuimus, et nosse quoties hec ab illo replicata sunt, legat innormen librum, non solum contumeliis, sed ipsa quoque sepe repetita maledictorum recapitulatione, nimis horribilem, ab Hieronymo presbytero translatum. De quo idem beatus Theophilus exspectauit ut per eius eloquium, qualis Ioannes fuerit Latini cognoscerent. Nos autem in illo libro, non qualis Ioannes, qui nichil horum merebatur; nec qualis Theophilus, cuius uirtus in multis probata, non ex isto accedenti morbo iudicanda est; sed potius qualis sit miserabilis humana  uita cognoscimus, de qua scriptum est: Quia tentatio est super terram . Nam si talia talibus acciderunt, quid nobis metuendum non sit, nostrique similibus? At ego hic interrogari uellem iudices mortuorum, qui ad destructionem synodi Chalcedonensis nos quoque uolunt de mortuis iudicare, qua ratione, quaue iustitia, heresis crimen [6 1Kb] deputetur, Cyrillum dixisse conuersum, et Theophilus non iudicatur [7 1Kb] hereticus, qui sanctum Ioannem clarissimum doctorem Ecclesie dixisse criminatur, quod Christus orauerit, et non fuerit exauditus quia non bene orauerit; et talia predicasse, ut Ariani et Eunomiani contra Christum eius blasphemiis delectentur, sed Iudei et idololatre; et quia se Iudaice impietati tradiderit. Si uero nichil habent quod respondeant,  quoniam Theophilum pro humanis iniuriis iudicant non esse dicendum hereticum, hoc etiam synodum Chalcedonensem in epistola uenerabilis Ibe iudicasse desinant criminari. Huius autem uenerabilis Theophili sui decessoris beatus Cyrillus sententiam sequens, ipse etiam postea, quemadmodum quarto libro docuimus, contra iudicium quoque sedis apostolice, que per beatissimum papam Innocentium predicti sancti Ioannis in exsilio constituti damnationem soluerat, nomen eius post mortem inter Dei sacerdotes in sacrificio recitari prohibuit; et, sicut eius decessor Theophilus dixerat quod Ariani blasphemiis eius delectarentur, ita et ipse eum Eudoxio Ariano episcopo comparauit; nec pro hac existimatione uel Theophilum quisquam uel Cyrillum iudicauit hereticum, quoniam longe alia causa  est que meretur hoc nomen. Quod etiam sancta synodus in epistola uenerabilis Ibe considerans, neglectis atque posthabitis hominis de homine suspicionibus, pro uera Christiane fidei confessione quam continet, eam pronuntiauit orthodoxam. Que hoc etiam prospexisse credenda est, quoniam si eam pro leuissima et preterita suspicione quam de beato  Cyrillo cum Orientalibus diuersarumque prouinciarum episcopis conscriptor eius habuit, hereticam iudicaret, multo magis eadem ratione Theophilus iudicaretur hereticus, qui dixit Ioannem in Christum impium exstitisse, et ausum fuisse in ecclesia dicere, quod Christus orauerit, et non fuerit exauditus, quia non bene orauerit; et quia Ariani et Eunomiani contra Christum eius blasphemiis delectarentur, Iudei quoque et idololatre. Cuius nec leuis et transitoria fuit ista suspicio, sed quam suo quoque successori Cyrillo transmisit, ut et ipse eum de ecclesiasticis muris excluderet [1 1Kb] , et Iudam atque Iechoniam diceret, ac profanum, et Eudoxio Arianorum episcopo crederet conferendum. Non ergo iuste dicitur sancta synodus epistolam Ibe pro suspicione  quam de beato Cyrillo conscriptor eius cum multis aliquando habuit, uelut hereticam debuisse damnare: cum potius, si hoc presumeret, hinc ipsum beatum Cyrillum, quod iam sepe monstratum est, faceret uideri damnabilem. Quis enim uel ipsorum calumniantium neget quod grauiora Cyrillus de sancto Ioanne quam Ibas de Cyrillo conscripsit? Hec autem scandala uel quelibet [2 1Kb] merito nos offendunt in Patribus, quos tanquam luminaria Deus in Ecclesia sua constituit, ut eorum desuper illuminemur excellenti scientia atque doctrina, sic habenda mihi uidentur, sicut ipsorum quoque luminarium celi defectus: que licet nonnunquam splendoris sui detrimenta sustineant, non tamen amittunt luminaria esse quod sunt. Et crebro quidem accidit ut ista  quoque Ecclesie luminaria, quoniam multa a nobis celsitudine separantur, pro quodam nostre ignorantie nubilo, cum in se splendentia maneant, nobis uideantur obscura. Habeatur itaque uelut eclipsis quedam luminarium Theophili et Cyrilli, quod tam horribilia de magno luminari Ioanne Constantinopolitano locuti sunt. Habeatur etiam altera eclipsis uelut luminarium Orientalium siue aliorum Patrum qui cum eis ex diuersis prouinciis conuenerant, quod intelligentie defectu paululum obscurati, aliter quam res habuit de luminare Cyrillo estimauerunt. Nam quos Christus in Ecclesie sue stabili pace, tanquam in celi firmamento seruauit, nos uenerari atque suscipere oportet; nec de illorum controuersiis iam finitis infinita mouere certamina, et temere condemnare  mortuos, magis autem cogitare nos morituros, et credere potius, quod pietati conuenit Christiane, quia pro suis in Ecclesia Christi laboribus, et pacis merito quam ipsi seruauerunt Ecclesie, si quid in aliquas priuatim personas, non liuore diabolico, sed humano errore peccantes emendare non potuerunt antequam de hac uita transirent, indulgentia Domini remittente, quem precari non desinebant ut delicta iuuentutis eorum et ignorantie non meminisset, in requie sint apud eam, exspectantes securi iudicium retributionis eterne. Unde metuere debemus  ne quos hic modo, ubi nobis omnia licent, sed non omnia expediunt, iudicamus, cum iudicare uenerit Filius hominis in maiestate sua, et omnes angeli cum eo, et congregabuntur ante eum omnes gentes, ipsi sint iudices nostri. Adesse autem nobis debet et in hoc loco illa ratio atque similitudo, quam in superiori libro dedimus, cum de interlocutione uenerabilis Anatolii Constantinopolitani antistitis ageremus, qua pronuntiauit Dioscorum non pro fide esse damnatum: quoniam sicut eum hereticum non fecit, quod ipsum Dioscorum a perfidia fieri uoluerit excusatum, eo quod aliud sit ideo hereticum excusare, quod catholicus putetur, et aliud ipsam heresim probare atque defendere: ita nec epistola uenerabilis Ibe potuit heretica iuste uideri, uel si non rem gestam,  prout in tempore uisum est, narrasse, sed beatum Cyrillum accusare [3 1Kb] firmetur: eo quod aliud sit ideo accusare catholicum, quod hereticus putetur, et aliud ipsam improbare ac reprehendere catholicam fidem. Et sicut uenerabilis Anatolii defensioni profecit quod ibi diximus, quia potest castitatis approbator atque dilector non approbata fornicatione fornicatorem, dum in persona fallitur, approbare: ita etiam reuerentissimi Ibe, et ceterorum Orientalium, atque aliarum prouinciarum antistitum defensioni proficiat, quod ibidem consequenter adiecimus, quia potest castitatis approbator atque dilector, non improbata castitate, castum, dum in persona similiter fallitur, improbare. Nam si [a 1Kb] uenerabilis Ibas, siue alii quos memorauimus Orientales aliarumque  prouinciarum episcopi, in persona potius beati Cyrilli quam in ipsa fidei regula fallebantur, sicut etiam ipse Cyrillus cum Theophilo fallebatur in beato Ioanne; quod etiam sancta synodus intellexit, ut et illius epistolam pronuntiaret orthodoxam, et illos acceptaret ut Patres. Nos autem, per contentionem et inanem gloriam quam passim etiam de presumptione gestimus acquirere, sapientiores nos tanta synodo iudicantes, leuissimam de persona suspicionem traximus ad regulam fidei, et non quasi festucam auximus in trabem, que si non eiusdem quantitatis, eiusdem tamen est generis, sed contemptibilem stipulam in ingentem uertimus arietem, qui totum Romani orbem imperii frustra quateret atque uexaret. Quis autem digne consideraret, quis uerbis explicare  sufficeret, quam sapienter ad instructionem predestinatorum humana quoque ignorantia Deus utatur, cuius omnipotens bonitas in magnam utilitatem, cum uoluerit, noxia queque conuertit? Illa namque de beato Cyrillo consacerdotum eius ignorantia, que paci Ecclesiarum aliquando contraria fuerat, si quis bene consideret, instructioni Ecclesie nunc assertionique proficit. Euidentius enim documentum est uere fidei, si inter se dissidentium quam si pacatorum inueniatur eadem de illa fuisse sententia. Nam licet orientales episcopi cum aliis  male de beato Cyrillo sentirent, et ob hoc etiam uehementer [1 1Kb] insectarentur, uenerabili tamen Paulo Emeseno episcopo mediante comperimus quod utraque pars pro una eademque fide certabat: cum et Orientales nichil aliud a beato Cyrillo confitendum exspectarent quam tenuit semper et tenet Ecclesia; et beatus Cyrillus quod exspectabatur cum magna exsultatione perficeret, confessionem eorum de incarnationis diuine mysterio desideranter accipiens, suamque esse protestans. Unde qui bene de Cyrillo sentit, qui eum uere apostolici credit affectus, cogitare debet quantum exsultare potuerit, uidens aduersum se zelum Patrum, maxime orientalium, pro fidei quam ipse quoque tenebat ueritate feruere. Non enim tanti penderet uir sanctissimus, quod in  illo fallebantur sui college, quanti pendebat quod pro fidei catholice ueritate certarent [2 1Kb] , magisque uolebat consacerdotes suos errorem in quem illum incidisse putauerant, sine persone acceptione damnare, quam eos pro sua persona defendere quod erat [3 1Kb] contrarium ueritati. Audiamus Apostolum dicentem Galatis: Sed licet nos, aut angelus de celo euangelizet uobis preterquam quod euangelizauimus uobis, anathema sit: sicut prediximus, et nunc iterum dico, si quis uobis euangelizauerit preter id quod accepistis, anathema sit . Cum ergo Apostolus non tantum se, uerum etiam angelum de celo, euangelizantem preterquam quod euangelizauerat, anathema esse maluerit, quam ut Christi fideles a firmitate predicati sibi Euangelii mouerentur: quantum  beatus Cyrillus letari potuisse credendus est, cum se uideret ob eam fidem quam tenebat, et quam ab omnibus teneri uolebat, a suis consacerdotibus insectari! Quod enim in illo fallebantur, nec ibi credebat statum fidei Christiane constare, nec estimabat diu esse mansuros [4 1Kb] , cum in eius esset potestate, quod postmodum fecit, dictorum suorum pandere rationem, et sedare aliter estimantium motus. Quod autem fideliter, quod constanter, ea que ueritatis fuerant asserebant, quamuis contra ipsum asseri necesse non fuerat, ibi recte fidei statum, ibi suam illorumque salutem, ibi Ecclesiarum omnium de cetero firmitatem consistere iudicabat, ut de incarnationis dominice sacramento nemo dubitaret ulterius, de quo etiam inter dissidentes ac de se aliter sentientes,  una inueniretur eademque sententia. Cur itaque pusillanimes nos de magnanimi Cyrilli gaudio contristamur? cur inde perturbamus Ecclesiam, unde ab omnibus est perturbationibus defendenda? cur de hoc ridere damus hereticis, de quo a nobis confundi debuerant? Sed hoc totum agit preceps et ignara temeritas, que neque quomodo contradicentibus  respondeat nouit, neque paternis definitionibus acquiescit. Hinc est quod facile decipitur, hinc hereticorum circumuentionibus irretitur, magis inquieta quam fortis. Nos autem, quod est prius ac tutius, sanctorum Patrum constitutis placido atque humili corde subiecti, eorum auctoritate firmamur. Dehinc etiam intelligimus quod sancta synodus prudenter intentionem Eutychis atque Ibe diiudicans, sicut illum sacrilegum iuste damnauit, eiusque dogma, quamuis beatum Cyrillum laudaret, pronuntiauit hereticum, quia fidem ipsius Cyrilli, quod magis attendendum fuerat, improbat: ita iuste reuerentissimum Ibam absoluit, eiusque epistolam, quamuis beatum Cyrillum uituperaret, pronuntiauit orthodoxam, quia fidem ipsius Cyrilli, quod magis attendendum  fuerat, approbat. uide quid ille preclarus episcopus inanis glorie studiosissimus contemptor [5 1Kb] , et amator sincerissimus ueritatis, [6 1Kb] Augustinus dicat: »In exordio librorum meorum opinaturus me sensisse quod non sensi: quorum errorem mihi tribui non debere quis nesciat, si uelut me sequentes neque apprehendentes, deuiauerint in aliquam falsitatem, dum per quedam densa et opaca cogor uiam carpere? quandoquidem nec ipsis sanctis diuinorum librorum auctoritatibus ullo modo quisquam recte tribuerit tam multos et uarios errores hereticorum: cum omnes ex eisdem Scripturis falsas atque fallaces opiniones suas conentur defendere. Admonet me plane, ac mihi iubet suauissimo imperio lex Christi, hoc est caritas, ut cum aliquid falsi in libris meis me  sensisse homines putant quod ego non sensi, atque id ipsum falsum alteri displicet, malim [7 1Kb] me reprehendi a reprehensore falsitatis, quam ab eius laudatore laudari. Ab illo enim quamuis ego non recte, qui hoc non senserim, error tamen recte [8 1Kb] uituperatur; ab hoc autem nec ego recte laudor, a quo existimor id sensisse, quod uituperat ueritas, nec ipsa sententia quam uituperat ueritas.« Si quid igitur de beato Cyrillo bene sentimus, si quid ei prudentie uel caritatis ascribimus, ipsum quoque cum iusto [9 1Kb] uiro sapientia et pietate predito Augustino credamus, quod cum false putaretur in suis capitulis sensisse quod non sensit, malebat se reprehendi ab Iba reprehensore falsitatis, quam ab Eutyche eius laudatore laudari. Et si nunc aduiueret, ipse quoque interrogatus  a nobis respondere posset ac dicere: A meo uenerabili fratre Iba et aliis consacerdotibus meis, quamuis ego non recte qui hoc non senserim, error tamen ipse recte uituperatus est; a nefando uiro [10 1Kb] Eutyche, eiusque complicibus, nec ego recte laudor, a quibus existimor id sensisse quod uituperat ueritas, nec ipsa sententia quam uituperat ueritas.



LIBER SEPTIMUS.



CAPUT PRIMUM. Quod Ibas in epistola sua unam Christi uirtutem cum dixit, duas in Christo naturas non negauit, sed unicam personam asseruit.


Non ignoro quod imperitis rerum estimatoribus absoluendarum questionum lenta et minus efficax uideatur oratio. Etenim quia circumspectans omnia cauto potius et explorato quam festino gradu procedit, hinc ab eis de tarditate culpatur. Deinde quoniam pro difficultate quoque conditionis sue, ut calumniam insidiantis, uel ignorantiam minus intelligentis, que in superficie rerum uerborumque uersantur, excludat, necesse habet subtiliore tractatu intime ueritatis secreta quedam ac penetralia, quod non cito prouenit, omnibus aperire: hoc illi qui cum incapaces, tum etiam impatientes sunt rationis, molestissime  ferunt. Nemo enim magis de ratiocinantis mora causatur, quam ille cuius per eam tarditati consulitur. Nos autem sapientium magis iudicium ueremur offendere, a quibus hinc [1 1Kb] profecto culpabimur, si quod cause utilitas maxime postulat omittamus. Et ideo querendum est cuiusmodi sint alia pro quibus epistola uenerabilis Ibe dicitur non debuisse orthodoxa iudicari. Nam quia idem reuerentissimus Ibas etiam fidem suam confitens ait: »Ecclesia enim sic dicit, sicut et tua sanctitas nouit, et sicut a principio didicit, et confirmata est diuina doctrina ex libris beatorum Patrum, due nature, una uirtus, una persona, quod est unus Filius Dominus iehsu Christus.« Hinc alii rursus eum e contrario  reprehendunt, quod unam Domini Iesu Christi dixerit esse uirtutem. Aiunt enim: Qui fieri potest ut duarum a se longe distantium naturarum, id est deitatis et humanitatis, una sit uirtus? ac per hoc, cum una dicitur uirtus, naturarum diuersitas tollitur, ut secundum Eutychis dementiam [a 40Kb] una etiam uideatur esse natura. Porro hec dicentes, nobiscum profecto memoratam epistolam Nestorianam non esse confirmant, qui unius Filii Domini Iesu Christi unam dicere uirtutem, Eutychiano, id est Nestorianis contrario, putant errori congruere. Unde etiam creditur, non esse reprehensum ab istis Eutychianorum fautoribus. Cur autem propter hoc uerbum, uel reuerentissimus Ibas, uel synodus que ipsam eius epistolam pronuntiauit orthodoxam, culpetur ignoro. Non enim ille contra naturarum discretionem de  qua superius recte locutus est, idem [2 1Kb] adiecit, tanquam unam, hoc est parem creatricis et create substantie putauerit esse uirtutem; sed potius illud attendit, quod unius persone sit eadem uirtus. Nam si tantum caritas ualuit in multis personis per spiritum ipsius Domini nostri Iesu Christi diffusa, ut recte  in Actis apostolorum diceretur: Multitudinis autem credentium erat cor [unum] et anima una , quomodo recte dici non potuit, quod una uirtus sit eius persone, cuius dono factum est, ut illa multitudo unius esset cordis et anime? Quod si respondetur quia illius multitudinis credentium propterea dici [3 1Kb] potuit unum fuisse cor et animam unam, quod omnes unius nature fuerint, id est humane; Domini autem Iesu Christi due ac diuerse nature sint: intelligant imprimis quia non idcirco illorum credentium erat cor et anima una, quod unius nature fuerint, sed potius quod unus Christus spiritus hanc illis prestiterit unitatem. Non enim natura nos unanimes, sed animorum societas facit. Deinde considerent quod ad Corinthios Apostolus  dicit: An nescitis quoniam qui adheret meretrici, unum corpus efficitur? Erunt enim, inquit, duo in carne una. Qui autem adheret Deo, unus spiritus est . Si autem non solum de naturis, uerum etiam de personis diuinis [4 1Kb] recte dictum est, Qui autem adheret Domino, unus spiritus est: quomodo recte dictum non potest intelligi, quod in epistola uenerabilis Ibe sancta synodus approbauit, quia una uirtus est unius persone Domini Iesu Christi? Et, si fidelis quisque, per bonam tantummodo uoluntatem adherens Domino unus cum illa spiritus sit, quamuis non sit una persona, quanto magis in Christo recte dici potuit quod una sit uirtus, ubi naturarum conuentu una facta est Dei hominisque persona? Amplius autem est ac superius, si quis diligenter  attendat, quod Apostolus ait: Qui autem adheret Domino, unus spiritus est, quam si diceret, una uirtus est: quoniam causam uirtutis ille spiritus esse cognoscitur a quo procedit, non autem uirtus causa est eius spiritus a quo procedit. Quamobrem non possunt in epistola uenerabilis Ibe, uel in synodi sententia que illam orthodoxam iudicauit, iuste culpare quod minus est, et de una persona dictum; quando illud quod est maius, et de duabus dictum personis, in apostolicis scriptis culpare non audeant. uoluntas igitur dicentis in omnibus debet attendi: quam de presente Iba diligentius, etiam citra gesta, spectare magna synodus potuit, ut eius epistolam orthodoxam iudicaret: atque hoc in omnibus quorum ratio minus patet, non dicam pietas,  sed ipsa considerare debet humanitas.



CAPUT II. Quod Ibas dicens Nestorium sine iudicio et inquisitione damnatum, non damnationem eius improbarit, sed hoc tantum quod exspectati non fuerint Orientales.

Igitur ad illa redeamus que in eadem epistola  fautores hereticorum scripto reprehenderunt, ut eam quasi profanam et impiam refutarent. Hec autem sunt que sequuntur: »Cyrillus aures omnium pigmento quod excecat oculos sapientium, preoccupauit,« et cetera; et iterum: »Quia in damnatione Nestorii que facta est ab eis, 12 capitula que a Cyrillo conscripta sunt, contraria existentia uere fidei posuerunt,« et cetera. Que duo sub uno capitulo continentur, sicut et illa duo priora; sed ab istis consuete discissa et deminuta sunt, ne in eis appareret intentionis integritas. Ipsius autem capituli, male ab ipsis dissipati, hoc est principium, sicut in illa epistola continetur: »Ob hanc contentionem, uictores et pii imperatores iusserunt primates episcoporum in Ephesinam congregari ciuitatem, et  coram omnibus libros Nestorii et Cyrilli iudicari. Sed antequam omnes episcopi qui congregari iussi fuerant, in Ephesum peruenirent, anticipans idem Cyrillus aures omnium pigmento quod excecat oculos sapientum, preoccupauit. Inuenit autem causam ex odio quod [1 1Kb] erat aduersus Nestorium, et antequam synodo adesset sanctissimus et reuerentissimus archiepiscopus Ioannes, de episcopatu Nestorium deposuerunt, iudicio et inquisitione non facta. Post duos autem dies damnationis eius uenimus in Ephesum; et cognoscentibus nobis, quia in damnatione Nestorii que facta est ab eisdem, 12 capitula que a Cyrillo conscripta sunt contraria existentia uere fidei, posuerunt, et firmauerunt, et consenserunt eis tanquam uere fidei consonantibus; omnes orientales  episcopi eumdem Cyrillum damnauerunt, et aduersus alios episcopos qui consenserunt eius capitulis, excommunicationem decreuerunt.« uidetur in his acerbis et tumentibus uerbis reuerentissimus Ibas indigestam adhuc exhalare quodammodo offensionis preterite cruditatem, quod cum ab imperatoribus ita preceptum fuerit, ut in causa Nestorii sanctus quoque Ioannes Antiochenus cum orientalibus episcopis, et alii primates episcoporum cum suis, iudices considerent, illis necdum in Ephesum peruenientibus condemnatus est. Hinc exstitit totius causa discidii: hinc omnis tumultus sumpsit originem; hinc Orientales aliique Patres offensi, aduersa iam mente crediderunt, quod beatus Cyrillus, male sibi conscius, iudicium et inquisitionem dictorum  Patrum [2 1Kb] effugerit, ut eorum non exspectaret aduentum. Arbitrabantur enim quod si etiam de capitulis eius que postea retractauit, iudicium et inquisitio facta esset, non solus posset Nestorius culpabilis inueniri. Ob hoc itaque uenerabilis Ibas dixit, iudicio et inquisitione non facta condemnatum esse Nestorium: tanquam de beati Cyrilli dictis, quorum intentionem minus intelligebant, non fuerit facta discussio; cum imperatores, sicut retulit, propterea iusserant primates episcoporum in Ephesinam  congregari ciuitatem, ut coram omnibus non tantum Nestorii libri, sed etiam Cyrilli, iudicarentur. Non ergo necesse est de Nestorio dictum accipere, quod ait, iudicio et inquisitione non facta, uelut Nestorius sine iudicio et inquisitione fuerit condemnatus; cum possit intelligi propterea dictum, quod capitula beati Cyrilli de quibus iam satisfecimus, in illo iudicio inquisita non fuerint. Quod si etiam concedamus, quia de Nestorio dictum est, iudicio et inquisitione [3 1Kb] , nunquid etiam hoc concesso, necesse nobis est intelligere quod in his uerbis Nestorius fuerat excusatus? Cur enim non credamus reuerentissimum Ibam non excusantem, sed indignantem quod Orientales exspectati non fuerint, dixisse in illo concilio, iudicio et inquisitione non facta finitum, quod sine ipsis ibi iudicatum fuerat et  quesitum: tanquam iudicium non esset legitimum, neque legitima inquisitio, ubi ipsi non aderant, qui pariter inquisitores delecti erant et iudices? uerum existimo, et credere nos oportet, quod Orientalibus et aliarum prouinciarum Patribus alique cause ineuitabiles accidere potuerunt ut uenire tardarent; ex altera parte beato Cyrillo et aliis qui preuenerant, similiter quecunque necessitas ut eos diutius exspectare non possent. Ubi nos quid dicamus, nisi illud quod iam diximus, cum de maledictis ipsius Cyrilli que contra sanctum Ioannem protulit, ageremus, ue mundo a scandalis ? Siquidem non solum uoluntariis animorum motibus, uerum etiam preter uoluntatem preterque scientiam, exagitandis  mortalibus oriuntur.



CAPUT III. Quod Ibas iudicio falli potuerit in Nestorio, sicut Anatolius in Dioscoro, Athanasius in Timotheo, synodus Palestina et Zosimus papa in Pelagio et Celestio.

At hec omnia, quibus apparere possit ex qua causa cum aliis, et maxime orientalibus episcopis, offensus reuerentissimus Ibas ita de beato Cyrillo locutus est, doctores isti nouitie ueritatis in suo libro ponere uitauerunt, quo illa epistola quam synodus pronuntiauit orthodoxam, excusasse Nestorium uideretur. Quod quidem si faceret quod respondebamus Nestorianis pro beato Anatolio a quo damnatus est Dioscorus, quem excusare uolens dixit, eum non  pro fide esse damnatum; hoc etiam Eutychianis pro reuerentissimo Iba non immerito respondere possemus. Quoniam aliud est, si quisque simpliciter in heretico dolos suos occulente fallatur, ut eum putet orthodoxum; et aliud, si ipsammet eius heresim agnitam sectetur atque defendat. Quanquam si quis etiam sic utrorumque causam diligenter attenderet, grauior episcopi Anatolii probaretur; quoniam ipse, quemadmodum dictum est, in ea synodo uoluit ab heresis crimine Eutychis atque  Eutychiani dogmatis defensorem Dioscorum excusare, in qua Eutyches cum suo dogmate, et Dioscorus, ut eius defensor, inter alios ipso decernente damnati sunt. Ibas autem non interfuit Ephesino concilio, in quo Nestorius est damnatus: quin imo et ex eo quod Orientales Patres atque alii diuersarum prouinciarum episcopi qui cum illis Epheso conuenerunt, exspectati non fuerint, in Nestorii damnatione grauiter erat offensus. Nam etsi legere alia dignentur, qui legenda conscribunt, inuenient etiam Timotheum, Apolinaris discipulum, a beato Athanasio per ignorantiam temporibus beati Damasi [1 1Kb] sedi apostolice uelut orthodoxum commendatum, atque ab ipso papa Damaso sine cohibentia heresis simpliciter esse susceptum. Inuenient etiam Pelagium  heresiarcham, equo Pelagiani dicuntur, in iudicio Palestinorum episcoporum, que contra Christi gratiam sentiebat operientem, prauasque sententias suas uersutia interpretantem, per eamdem ignorantiam absolutum. Inuenient postremo beatum quoque Zosimum, apostolice sedis antistitem, contra sancti Innocentii decessoris sui sententiam, qui primus Pelagianam heresim condemnauit, fidem ipsius Pelagii eiusque complicis Celestii [a 1Kb] , quem in Ecclesia Carthaginiensi conuictum, atque appellantem apostolicam sedem, et ipse gestis discusserat, tanquam ueram et catholicam laudantem, insuper etiam Africanos culpantem episcopos, quod ab illis heretici crederentur: cum necdum ipsi [2 1Kb] Africanis episcopis dolos eorum multo manifestius detegentibus, memoratos  Pelagium et Celestium putaret orthodoxos. Et tamen nec Athanasium, nec Damasum, nec illos Palestinos episcopos, et Zosimum hereticos credit Ecclesia, quia de hereticis bene senserunt, sed potius pro merito sue fidei catholicos iudicat et honorat: quoniam non debet crimini deputari simplicium non intellecta uersutia malignorum. Quocirca si etiam uenerabilis Ibe epistola excusasse Nestorium probaretur, non propter hoc heretica, sed merito sue fidei, orthodoxa debuit a synodo iudicari. Porro necesse non est hec Eutychianis in defensionem sancte synodi respondere, quoniam satis in ipsius epistole uerbis apparet, et adhuc ex his que circa ipsum uenerabilem Ibam gesta sunt multo euidentius apparebit,  quod non ad excusationem Nestorii, sicut quidam uideri uoluerunt, idem Ibas dixerit: De episcopatu Nestorium deposuerunt iudicio et inquisitione non facta. Nam si etiam nolint, quod prius astruximus, de capitulis beati Cyrilli dictum intelligi, nichil obsistit ut credatur, quod idem dictum est, quia uenerabilis Ibas ob Orientalium aliorumque Patrum iniuriam, qui exspectati non sunt ut iudicio et inquisitioni adessent, dedignatus est dicere Nestorium ab ipsis quoque deponendum, iudicio et inquisitione facta [3 1Kb] depositum: tantum auctoritatis tribuens sancto Ioanni Antiocheno et ceteris comprouincialibus suis, siue aliarum prouinciarum episcopis, ut quod absque ipsis actum fuerat, nec iudicatum, nec inquisitum dicere dignaretur. Non enim paruus numerus, aut  parua fuit auctoritas illorum etiam primatum, qui cum sue dieceseos episcopis, sicut erant admoniti, uenientes Ephesum cum memorato sancto Ioanne Antiocheno et ceteris Orientalibus senserant. Nouem quippe prouinciarum eis adiuncti erant episcopi, id est Bithynie, Pisidie, Cappadocie secunde, Pelagonie [b 150Kb] , Europe, Mysie secunde, Rhodope, Thracie [4 1Kb] atque Thessalie. Quid autem attinebat ad synodum Chalcedonensem, quod idem arroganter, uel iniuriarum dolore, uel ex alia quacunque causa, uenerabilis Ibas direxit, cum de Christiana fide pro qua conuenerant, nichil profanum fuerit in epistola sua locutus?



CAPUT Iu. Quod epistolam Ibe mutilam produxerint, ea omittentes ex quibus constaret Nestorium ab illo excusa tum non fuisse.


Intende nunc, Auguste, nobiscum, ut deprehendere queas consueta furta latronum, quomodo hanc sententiam, ex qua posuerunt, »Cyrillus aures omnium pigmento quod excecat oculos sapientium, preoccupauit, et de episcopatu Nestorium deposuerunt iudicio et inquisitione non facta,« non solum capite truncauerunt, neque contenti fuerunt solum cum capite finem eius auferre; sed ut apertius proderentur, quod non causa breuitatis potius, quam obscurande ueritatis hoc fecerint, etiam de medio eius furati sunt alia, que legentibus facile demonstrarent reuerentissimum Ibam, non pro Nestorii excusatione, sed  episcoporum Orientis aliorumque iniuria sic locutum. Nam conferte que illi male decerpta posuerunt, et que nos secundum ipsius epistole tenorem posuimus, et non solum que furati sunt, uerum etiam furtorum causas uidebitis. Cur enim imprimis narrationis ipsius epistole fugerent initium, quos inde oportebat incipere, nisi quia nescientibus quid epistola ipsa contineat, uel minus intelligentibus, subripere uoluerunt? »Facio autem, inquit, initium narrationis de uerbis que et ipse nosti. Contentio facta est, dum reuerentia tua hic esset, his duobus hominibus Nestorio et Cyrillo; et conscripserunt aduersus se noxios libros, qui scandalum fuerunt audientibus. Nestorius enim docuit in suis libris, sicut et reuerentia tua nouit, quia beata Maria Dei genitrix non est, ita ut multi  putarent de herese Pauli Samosateni hunc esse qui dixit hominem purum esse Christum;« et postea sequitur, unde isti ceperunt: »Cyrillus autem uolens Nestorii libros destruere, lapsus est, et in dogma Apolinaris inuentus est incidisse. Conscripsit etiam et ipse similiter illi, quia ipse Deus uerbum factus est homo.« Et deinde sequitur illud, quod iterum subtraxerunt: »Tanquam non sit differentia inter templum et inhabitantem in eo.« Cur itaque, sicut dixi, narrationis ipsius principia contingere uitauerunt, unde potius ratio docende ueritatis suadebat incipere, nisi quia falsitati contrarium est quod est conueniens ueritati? Nam calumniari uolentes huic epistole, quod quasi Nestorium excusauerit, occultare uoluerunt quod ibi dictum est de ipso Nestorio  uel beato Cyrillo: »Conscripserunt aduersum se noxios libros qui scandalo fuerunt audientibus.« Quomodo enim uideretur reuerentissimus Ibas excusasse Nestorium, si sciretur dixisse quod noxios libros qui scandalo essent audientibus, ipse quoque conscripserit? Non igitur excusando Nestorium, sed accusando simul beatum Cyrillum, uideretur errasse; quod, sicut in illo noxium iudicauit quia beatam Mariam Dei genitricem negabat, ita et in sancto Cyrillo noxium credidit quod eum putauerat similiter ut Apolinarem conscripsisse, quia ipse Deus uerbum sic factus est homo, ut non esset differentia inter templum et inhabitantem in eo. Et idcirco nec illud credendum est ad excusationem dictum esse Nestorii, quod isti quidem, nescio utrum conscientia renuente,  an quia preteriit illos in alias fraudes intentos, non posuerunt in eodem calumniarum atque mendaciorum suorum libro; tamen quod uidemus ab eorum sociis uel satellitibus obiectari, non omittimus simili ratione refellere. Nam cum memoratus uenerabilis Ibas narraret ac diceret: Omnes orientales episcopi eumdem Cyrillum damnauerunt, et aduersus alios episcopos, qui consenserunt eius capitulis, excommunicationem decreuerunt, ibi secutus adiecit: »Et post hanc turbationem unusquisque in suam ciuitatem reuersus est. Nestorius autem, quoniam sue ciuitati odio erat, et qui erant in ea excellentioribus, illo reuerti non potuit.« Obiiciunt ergo nobis et dicunt: Ecce ubi  est rursus ab Iba Nestorius excusatus: quia non eum dixit ut hereticum in suam ciuitatem reuerti non potuisse, sed quoniam ei odio erat et qui erant in ea excellentioribus. Quasi probare possint quod reuerentissimus Ibas Nestorium dixerit, non propter heresem, sed propter alias quascunque causas, odio fuisse ciuitati sue et qui erant in ea excellentioribus, ut in eam reuerti non posset; qui superius iam dixerat quod noxios conscripserit libros qui scandalo fuerint audientibus, quia beatam Mariam matrem Dei negabant. Respondemus igitur eis hoc modo, ut omittamus alia quibus refragantibus hec calumnia multipliciter ac facillime confutatur: Nunquid alicubi reuerentissimus Ibas ait quod Nestorius quidem odio erat sue ciuitati et qui erant in ea excellentioribus,  sed non tanquam hereticus, ut in eam reuerti non posset? Non, inquiunt. Nunquid hoc saltem dixit, odio erat sue ciuitati et qui in ea erant excellentioribus, ob alias priuatas causas, ut in eam reuerti non posset? Neque hoc, inquiunt. Si igitur nec hoc reuerentissimus Ibas dixit, quod quidem si diceret, non erat consequens ut qui pro aliis priuatis causis odibilis diceretur, etiam pro sua heresi negari uideretur odibilis; tamen eum neque hoc dixerit: unde potestis ostendere quod his uerbis uenerabilis Ibe fuerit Nestorius excusatus? An forte uideretur uobis ad sacerdotis orthodoxi testimonium pertinere, si dicatur odio esse ciuitati sue et qui in ea sunt excellentioribus? Non uideretur, inquiunt; uerumtamen in uerbis huius epistole subauditur hoc, quia Nestorius  non hereticus, sed ut ob alias priuatas causas odibilis, in suam ciuitatem reuerti non potuit. At ego in illis uerbis hoc potius significatum subaudio, quia Nestorius tanquam hereticus odio erat sue ciuitati, ut in eam reuerti non posset. Quenam subauditio acceptabilis esse uidebitur? Arbitror quod ea potius que uerbis superioribus congruit, quibus dictum est quod idem Nestorius noxios scripserit libros qui scandalo fuerint audientibus, quia beatam Mariam matrem Dei negabat: quam illa que uidetur his omnibus repugnare, [1 1Kb] quia Nestorius pro suis noxiis libris, quibus negans matrem Dei Mariam scandaliza uerat audientes, odibilis erat sue ciuitati ut in eam reuerti non posset. Tamen ex abundanti constituamus reuerentissimum Ibam non subaudiendum significasse,  sed aperte dixisse, quod Nestorius odio erat quidem ciuitati sue et qui erant in ea excellentioribus, sed non tanquam hereticus, magis autem propter alias causas, ut in eam reuerti non posset; et defuisse nobis alia, que iam diximus, et que multo plura dicemus, quibus conuincentibus satis ostenderetur quod etiam hec non ad excusandum Nestorium dicta essent: nunquid necesse erat eadem per se considerata que finximus uerba sic intelligere, ut excusatus in eis Nestorius uideretur? Possent enim et aliter intelligi, id est, quia licet hereticus Nestorius esset, sua tamen ciuitas hoc de illo non credidit, nec tanquam hereticus, sed propter quod ei ob alias  causas odio erat, in eam reuerti non potuit. Possent etiam sic intelligi, quia, licet hereticus Nestorius esset, et hoc etiam sue ciuitati uideretur, non tamen propterea in eam reuerti non potuit, cum ab Orientalibus et aliarum prouinciarum episcopis non esset condemnatus, quos imperatores eius causam iudicare preceperant, sed quod ei ob alias causas odio fuerit. Tanquam si uenerabilis Ibas, multum tribuens auctoritatis suo metropolitano et ceteris Orientalibus aliarumque prouinciarum episcopis, qui non fuerant exspectati, diceret quia Nestorius, licet hereticus, non tamen ab eis condemnatus, posset reuerti in ciuitatem, et eorum exspectare iudicium, nisi ei propter alias causas odio esset. Nam cum iidem Orientales et qui cum eis erant, tantum preualuerint  aduersus Ephesinum concilium pro receptione capitulorum beati Cyrilli, ut eumdem beatum Cyrillum et Memnonem Ephesinum episcopum condemnarent, et imperatore iubente comes quoque sacrarum largitionum [a 44Kb] eos in custodia traderet: quid esset preiudicii, si et hoc diceret Ibas, quia in Nestorio, quanquam heretico, tamen ab Orientalibus non excluso, non illorum est considerata sententia, qui condemnati uelut heretici potuerunt in custodiam mitti; sed quia propter alias causas ciuitati sue fuit odibilis, ideo in eam reuerti non potuit? uerum nichil horum in eius epistola continetur, in qua hoc tantummodo dictum est: Nestorius autem, quoniam sue ciuitati odio erat et qui erant in ea excellentioribus, illo reuerti non potuit. De quo iam calumniosis respondimus  amplius forte quam necessarium fuit.



CAPUT u. Quod falso dicant Ibam a synodo compulsum anathematizare Nestorium; et quod nunquam illi excusationem Nestorii accusatores obiecerint.

In tantum uero uel reuerentissimus Ibas, uel eius epistola longe aberant ab hac suspicione, quod Nestorium dicitur excusasse, ut nec ipsi iudices Photius et Eustachius atque Uranius, obiecta atque relecta eadem epistola, predictum Ibam episcopum compellerent anathema Nestorio dicere. Non enim uerum est [b 165Kb] quod in suo libro posuerunt isti, quibus tantum mentiri libet, quantum impune licet, dicentes: »Denique et Photius et Eustachius Dei amatores,  conspicientes denegationem Ibe de epistola  factam, iudicatum dederunt ad destructionem et exclusionem impietatis epistole ad Marim:« quod iudicatum, sicut superius diximus, adiens Ibas sanctam synodum petiit legi. Habet autem iudicatum ita, ut Ibas in sua ecclesia anathematizaret palam maligne impietatis principem Nestorium, et eos qui aut libris aut codicibus eius utuntur. Non itaque uerum est quod dixerunt, quia nec ostenditur, sicut iam docuimus, Ibas denegasse quod sua fuerit ad Marim epistola; neque uenerabiles Photius et Eustachius episcopi iudicauerunt, ut Ibas in sua ecclesia anathematizaret palam maligne impietatis principem Nestorium et eos qui aut libris aut codicibus eius utuntur. Sed ipse predictus Ibas episcopus ultro et ex abundanti, hoc nemine ui compellente uel querente  promisit, sicut predictorum Photii et Eustachii episcoporum definitione monstratur. Namque cum absente iam uenerabili Uranio episcopo, qui cum illis iudex in hac causa iubente imperatore consederat, ex iudicibus mediatores pacis semetipsos partibus preberent, post aliquanta dixerunt, cum multa mota fuissent, que in actis inserta sunt. »Nos cognitorum ordinem paululum relinquentes, et ad sanctarum Ecclesiarum communem utilitatem respicientes, pro iudicibus mediatores nosmetipsos partibus fecimus, et multis usi conciliis, pietatem ubique proponentes, preparauimus episcopum [1 1Kb] Ibam, quod ipse ad satisfactionem eorum que dicta fuerant sapuit, scripto dare quid sentiret uel saperet de pia nostra fide: quod etiam fecit. Ex abundanti autem  predictus reuerentissimus uir promisit ut in sue ciuitatis ecclesia palam anathematizaret [2 1Kb] maligne impietatis principem [3 1Kb] , et eos qui sicut ille sapiunt, et qui aut libris aut codicibus eius utuntur. Confessus est autem sese credere sicut continent littere, que interuenerunt inter reuerentissime et sanctissime memorie Ioannem magne Antiochene ciuitatis et Cyrillum Alexandrinum episcopos [4 1Kb] , quorum minister fuit beate memorie Paulus Emesenorum ciuitatis episcopus, ex quibus et uniuersalis consensus effectus est.« Ecce uenerabiles Photius et Eustachius, ex iudicibus mediatores pacis effecti, dicunt quod non ipsi iudicauerint, sicut fingitur, ad destructionem et exclusionem impietatis epistole ad Marim, ut reuersus [5 1Kb] Ibas in sue ciuitatis ecclesia palam anathematizaret  Nestorium, qui non pro excusatione  Nestorii, sed pro iniuria Orientalium et ceterorum qui cum eis exspectati non fuerant, dixisse, eum iudicauerunt, que quidam in illa epistola male interpretantur. Alioqui non dicerent ex abundanti promisisse reuersum [1 1Kb] Ibam, ut anathematizaret in ecclesia ciuitatis sue Nestorium, sed semetipsos potius necessarie hoc ab illo dicerent flagitasse. Illud quoque procul dubio simul apparet, quoniam solita [2 1Kb] fraude subtraxerunt quod nos ex iisdem gestis posuimus, quia confessus est ita se credere Ibas episcopus, sicut continent littere que interuenerunt, mediante Paulo Emesene ciuitatis episcopo, inter beate memorie Ioannem Antiochenum et Cyrillum Alexandrinum episcopos: ne ex hac testificatione Photii et Eustachii episcoporum, quam ad destructionem et exclusionem  epistole uenerabilis Ibe factam esse mentiti sunt, eius potius ueritas ostenderetur. Quoniam et hec [3 1Kb] ipsa non tacuit. Quod si cui que dicimus adhuc uidentur obscura, et plenius causam scire desiderat, admonendus est ut legat tantum eadem gesta, non ut intelligat adiuuandus. Quod enim hic uidetur obscurum, ibi luce clarius inuenitur. Sed et illud falsum omnino est, quod in eodem mendaciorum suorum libro ita dixerunt: »Sancta synodus [a 1Kb] non contenta neque facta ab Iba denegatione propter ad Marim epistolam, neque etiam pro eo facta testificatione clericorum Edessenorum, sed confirmans iudicatum Photii et Eustachii, petiuit Ibam, ad destructionem et exclusionem ad Marim impie epistole, anathemalizare Nestorium et eius dogmata que eadem epistola.  laudibus afficiebat.« Ubi enim uel reuerentissimus Ibas suam esse negauit illam epistolam, uel illa epistola Nestorium et eius dogmata laudibus sicut loquuntur affecit, de quo dixit quod noxios conscripserit libros, qui scandalo fuerint audientibus, quia beatam Mariam Matrem Dei negabat? Sed recitent ex ea laudes ipsas quas dicunt Nestorii et dogmatum eius. Si autem non est quod recitent, erubescere debuerunt toties aperteque mentiri. Piget enim me, fateor, ac pudet omnino tot arguere mendacia, et multa preteriens ad aliquorum redargutionem necessitate compellor. Quamuis autem ipsis probare immineat quod dixerunt, nos tamen illis, preter ipsius epistole documentum, quod nichil tale continet, etiam ex memorati concilii Chalcedonensis sententia,  de qua ipsi testimonium confinxerant, probemus quod reuerentissimus Ibas non Solum Nestorium et eius dogmata in sua epistola non laudarit, uerum etiam, quod iam dudum proposuimus demonstrare, nullam Nestorii fecerit excusationem. Namque cum apud synodum Chalcedonensem, ex gestis Photii et Eustachii atque Uranii episcoporum eadem relegeretur  epistola, hoc tantum in illa notauit, quod beatum Cyrillum minus intellecta capitulorum eius intentione culpauerit, non quod Nestorium fecerit excusatum. Talem enim dedit sententiam, sicut quinto libro docuimus: »Dudum quidem ex relectis innoxius demonstratus est reuerentissimus Ibas: in quibus etenim uisus est culpare male loquens beatissimum Cyrillum, in posterioribus recte confessus respuit illa quibus culpauerat: quia uero Nestorium excusauit, non inuenitur a synodo reprehensum: quod procul dubio reprehenderet, si ille Nestorium quem ipsa damnauerat, excusaret:« multo magis, si etiam laudibus, sicut loquuntur, afficeret. Sententia igitur eiusdem synodi, si quid ei creditur, probat nec laudatum, nec excusatum fuisse in epistola Ibe Nestorium [4 1Kb] . Que  non solum Nestorium fecit ut anathematizaret, uerum etiam et Euthychem, quod isti dicere noluerunt: cum Ibas episcopus de Euthychiano dogmate non fuerit accusatus, quin potius querebatur iniustitiam se ab ipso Euthyche et crimina falsa perpessum. Sed quia sancta illa synodus, que non tantum Eutychem damnare, uerum etiam Nestorii damnationem firmare conuenerat, epistolam ipsius Ibe orthodoxam esse cognouit, et Nestorio maxime Euthychique contrariam, dignum iudicauit socium sibi eum in condemnationem hereticorum quos refutabat asciscere. Quod si Euthychiani putant fieri debuisse ut eius epistolam confitentem duas Christi naturas in unitate persone quasi Nestorianam uellet synodus aspernari; Nestorium profecto quantum ad se excusaret, atque ab  heresis crimine faceret alienum. Quod etiam superiore libro, sicut promiseramus, ostendimus. Unde uideant qui hanc epistolam Nestorianam esse dixerunt, ne ipsi potius uideantur excusare Nestorium, affirmantes quod secundum eius doctrinam confiteatur quod duarum naturarum una persona sit, quod est unus Filius Dominus noster iehsu Christus. Nam hec epistola recte dici non potest Nestorium defendisse, cuius confessio uidetur dogmati Nestoriano contraria: quod sancta synodus uidens, orthodoxam eam non immerito iudicauit. uerum mihi minus uidetur apparere quam sint impudentes qui calumniantur in epistola uenerabilis Ibe excusatum fuisse Nestorium, si testimonio tantum episcoporum Photii et Eustachii atque Uranii, uel etiam Chalcedonensis  synodi, de suo mendacio refellantur, nisi ipsorum quoque accusatorum Ibe confundantur exemplo, quibus eos calumniosiores et impudentiores ostendimus. Nam et illi ad hoc tantum ipsam protulerunt epistolam, sicut ea in quibus continetur gesta demonstrant, ut ex illa probarent quod beato Cyrillo detraxerit, non quod Nestorium uoluerit excusare:  cumque Nestorianum uellent eumdem Ibam uideri, magis hoc ex beati Cyrilli detractione quam ex Nestorii excusatione uel laude, sicut amplius fingitur, probare conati sunt. Dixerunt enim de illo, quia Nestorianus est, et beatum Cyrillum episcopum hereticum appellat. Et quid opus erat isto circuitu, ut qui beato Cyrillo Nestorii damnatori detraxerat, hinc cum Nestorianum uellent ostendere, cum hoc compendiose posset ex ipsius Nestorii excusatione uel dogmatum eius laude monstrari, si quemadmodum isti dixerunt, illa epistola excusasset [1 1Kb] ? Quod si nec ab ipsis calumniatoribus ex eadem epistola tale aliquid inuenitur obiectum, quantum uidentur hi malitiam eorum et impudentiam supergressi, ut quod illi nec in querelis apud imperatores depositis, nec in  iudiciis episcopalibus ante Chalcedonense concilium non semel expertis, nec in ipso magno et uniuersali concilio tentauerunt obiicere, ipsi post eiusdem concilii sententiam criminentur! Illi, quamuis obstinatissimi et ipsa obstinatione sua cecati, uiderunt et sibi turpe fore et aliis incredibile, si dicerent in illa epistola Nestorium fuisse defensum; et sapientes nostri non solum dicibile sibi hoc esse, uerum etiam nobis credibile putauerunt. uiderint autem utrum illos ita mentiri deceat, nobis tamen quod mentiuntur incredibile esse cognoscant. Aduertis itaque, clementissime imperator, quod epistola uenerabilis Ibe a falso crimine excusati Nestorii etiam accusatorum suorum testificatione purgetur, nec alicuius in hoc assertionis indigeat, in quo eam sui quoque accusatores  sufficienter excusant. Sed quid dicemus de calumniis temporum nestrorum, ut quod tune puduit impudentissimos accusatores, modo non pudeat iudices, et quales iudices? non humane, sed diuine auctoritatis, sicut existimant. Nam iudices sunt iudicum et iudices mortuorum. Et ex his quidem que circa uenerabilem Ibam gesta sunt, satis superque probauimus maliuola interpretatione iactari, quod Nestorius in eius epistola fuerit excusatus. Si quis autem et hoc consideret, quod idem uenerabilis Ibas uenire non posset contra iudicium sancti Ioannis Antiocheni, cui tantam tribui tauctoritatem, et ceterorum Orientalium atque aliorum cum eis in Ephesum ex diuersis prouinciis conuenientium, qui Nestorium, licet sine iudicio suo cui deputatus fuerat,  condemnatum, absoluendum tamen non iudicauerunt, multo manifestius cognoscit, quoniam eum nullatenus excusauit. Quod considerasse etiam eius accusatores existimo, ut cum diuturna excogitatione aduersus memoratum reuerentissimum Ibam tot calumnias prestruerent inauditas, tamen impudentissimum iudicarent contra omnium conscientiam dicere  quod Ibas apud plures excusauerit aliquando Nestorium. Nam cum post damnationem ipsius Nestorii, orientales episcopi atque ipse reuerentissimus Ibas, cum sancto Ioanne Antiocheno Ephesum peruenirent, de capitulis tantum beati Cyrilli, quod ibi fuerint approbata, conquesti sunt, sicut eorum scripta declarant; nichil autem sunt de Nestorii damnatione causati: quod etiam uenerabilis Ibas in hac epistola sic narrauit: »Post duos autem dies depositionis eius uenimus in Ephesum; et cognoscentibus nobis quia in damnatione Nestorii que facta est ab eis, 12 capitula que a Cyrillo conscripta sunt, contraria existentia uere fidei, posuerunt, et firmauerunt, et consenserunt eis, tanquam uere fidei consonantibus, omnes orientales episcopi eumdem Cyrillum damnauerunt, et aduersus  alios episcopos qui consenserunt eius capitulis excommunicationem decreuerunt.« Pro capitulis ergo tantum beati Cyrilli quorum ignorabant intentionem, non etiam pro condemnatione Nestorii reuerentissimus Ibas orientales episcopos dixit offensos. Quomodo ergo uel ipse contra beati Ioannis Antiocheni qui in eo primatum habuit, totiusque concilii orientalis, ac suum iudicium, Nestorium conscribentem libros noxios excusaret, uel ipsi eius accusatores crediturum sibi quemquam sperarent, si hinc eum contra publicam notitiam criminarentur? Et ideo, siue illa epistola Ibe esse dicatur, siue ab eius accusatoribus perhibeatur esse conficta, non est arbitrandum quod omitterent hic eum accusare, si uiderent hoc esse credibile. Amplius tamen absurdunt  est opinari quod accusatores illam epistolam ex nomine uenerabilis Ibe fingentes, ut Nestorianus uideretur, nichil ei uel in tantis episcopalibus iudiciis ante Chalcedonense concilium, uel in ipso concilio, de Nestorii defensione tentarent obiicere. Nam si illa uerba quibus dictum est: De episcopatu Nestorium deposuerunt iudicio et inquisitione non facta; et iterum: Nestorius autem, quoniam sue ciuitati odio erat et qui erant in ea excellentioribus, illo reuerti non potuit: Nestorium significant excusatum, cur ea finxisse credantur aduersus episcopum, quando eum non accusauerunt pro excusatione Nestorii? Unde satis insinuatur quod et Ibe sit illa epistola, et falso dicatur excusasse Nestorium. Sed nec post condemnationem tantummodo, uerum etiam priusquam  condemnaretur, idem Nestorius inuenitur ab orientalibus episcopis per memoratum sanctum Ioannem Antiochenum [a 1Kb] esse culpatus. Nam scribens ei quod uane recusaret beatam Mariam matrem Dei nominare, sic dicit: »Ego uero non ueluti accusabilem tuam sanctitatem ad corrigendum uerbum exhortor, neque ueluti ad contrarietatem, ut ita dicam, pueri  lem. Sed quia a te et sepius et ad multos dictum est, sicut agnouimus, quod non erubescens de hac pia confessione solum nomen recusas: si autem a uobis aliqui in ecclesia magnorum et hoc exquirant, nunquam recusabis et Dei genitricem dicere sanctam uirginem. Proinde ad tuum te exhortor, in quo uos non errare cognoui: nomen et uerbum illi rei iam a multis Patribus constitutum, et scriptum, et dictum est. Non itaque oportet negare uerbum, cuius rem in animo habere pro intellectu probaris. Hoc itaque nomen nullus ecclesiasticorum doctorum recusat. Qui enim eo usi sunt, et plurimi sunt et insignes: qui autem usi non sunt, non culpauerunt utentes. Et uane nos, sicut apparet, tanquam duplicis examinationis gratia, in hereticorum prauas opiniones incurrimus,  et conscientias fratrum nulla utilitate exstante percussas despicimus: recusantes nomen cuius intellectum bene optimeque recipimus, multum erramus, magis autem periclitamur circa inenarrabilem dispensationem unigeniti Filii Dei. Sequitur enim ablatione nominis huius uel significationis eius, neque Deum esse eum qui inerrabilem corporis dispensationem pro nobis suscepit, neque Deum uerbum euacuans se ipsum, et formam serui accipiens, inestimabilem circa nos misericordie sue magnitudinem demonstrans, sicut diuina hac dispensatione factum.« Cum igitur ab Orientalibus et ante damnationem correptus Nestorius ostendatur, et post damnationem, licet ab indignantibus et iniuriam suam grauiter dolentibus, non tamen fuerit absolutus, sed uenerabilibus  Cyrillo et Ephesino Memnone episcopis sola suspicione damnatis, Nestorius in ea quam meruerat condemnatione dimiserint; quomodo non erubescerent uel pertinacissimi accusatores uenerabilis Ibe, multis recenti rerum memoria refragaturis, dicere quod Nestorium in sua epistola fecerit excusatum? uiderunt itaque pro tantis que memorauimus nemini credibile fore, quod in excusationem Nestorii dictum esset: De episcopatu Nestorium deposuerunt iudicio et inquisitione non facta; sed uel pro capitulis beati Cyrilli, que postea interpretatus est, tanquam de illis iudicio et inquisitione non facta Nestorius fuerit condemnatus; uel quia dedignaretur Ibas, ut supra iam diximus, iudicium et inquisitionem uocare, ubi non interfuerint Orientales atque aliarum prouinciarum  episcopi, qui simul dati fuerant inquisitores et iudices. uiderunt etiam, quia nec illud, quod eque multifariam repulimus, in eius excusationem dictum intelligeretur, in quo ait: Nestorius autem, quoniam sue ciuitati odio erat et qui in ea erant excellentioribus, illo reuerti non potuit. Et hinc calumniari, licet impudentissimi, turpe sibi duxerant; faciliusque putauerunt a iudicibus posse credi, quod memorare magni horroris est, episcopum Ibam dixisse: Non inuideo Christo facto Deo; in quantum enim ipse factus est, et ego factus sum: quam si contra tantorum conscientiam diceretur in illa epistola defendisse Nestorium.



CAPUT uI. Quod Ibas de Cyrilli capitulis male suspicatus sit, tanti synodo uisum non fuisse, ut propterea eius epistolam condemnandam censeret.


 Solum ergo est, quod cum malitiosis et obstinatis accusatoribus uenerabilis Ibe in eius epistola criminari possint heretici, uel fautores eorum, quia de beato Cyrillo, sicut alii quoque plurimi, aliter quam res habuit estimauerit. Quamuis et in hoc malitiosiores et obstinatiores isti probentur, qui hominis de homine ignorantiam ad heresis crimen trahunt: quia hoc post concilii sententiam faciunt, quod illi ante fecerunt; nec patiuntur antiquitus refutatas antiquari calumnias; sed olim suis auctoribus sepultas rediuiua contentione resuscitant. uerum de hac ignorantia, per quam memoratus reuerentissimus Ibas cum tot prouinciarum episcopis fallebatur in persona beati  Cyrilli, multa iam dicta sunt, et plus quam sufficiebat ostensum est quod hereticum res ista non faciat. Sed quia nonnullos uidemus in suis remissiores, in alienis uehementiores esse peccatis, suamque sanctitatem in exaggerandis proximorum offensionibus ostantare, illam quoque remoueamus inuidiam, qua grauiter conqueruntur, dicentes in his capitulis non tam beatum Cyrillum quam synodum Ephesinam que illa iam receperat, fuisse culpatam: nec posse approbari hanc epistolam, nisi eadem synodus improbetur. Hinc uolentes efficere, ut magnum Chalcedonense concilium, quod illam iudicauit orthodoxam, ipsius Ephesine synodi uideatur impugnare decreta. At ego dico, quia propterea magis sepe dictam epistolam pronuntiauit orthodoxam, quoniam uidit eam  secundum ipsius Ephesine synodi decreta confessam unum Filium Dominum Iesum Christum in duabus esse naturis. Unde prudenter cognouit quod hoc solum conscriptor eius, cum Orientalibus et aliarum prouinciarum episcopis, in omnibus que illicacta sunt non intellexerat quomodo capitula beati Cyrilli iuste receperit, in quibus ab eis putabatur quia sic dixerat Deum uerbum hominem factum, ut auferret differentiam naturarum, et unam perhiberet esse naturam deitatis et humanitatis Domini nostri Iesu Christi, quod omnis catholicus exsecratur. Cognoscens autem magna synodus Chalcedonensis, illorum capitulorum intentionem quam diligenter a presente beato Cyrillo synodus Ephesina didicerat, Ibam atque alios tanquam absentes, sicut exitus cause docuit, ignorasse,  nichil differre iudicauit, quod in iisdem capitulis, sicut beati Cyrilli dicentis, ita etiam sancte synodi Ephesine probantis, intentionem minus intellexerant: cum utrorumque fides eadem fuisset, qua simul omnes ita credebant Deum uerbum hominem factum, ut in una Christi persona maneret duarum differentia naturarum. In hoc quippe nulla partis alterutre fuit ignorantia, nulla dissensio. Et si altera pars de altera uel inuicem de se aliter crediderunt, quod ad heresim non pertinet; de Christiana tamen fide eadem fuit partis utriusque sententia. Si quis autem dicit quod Ibas atque Orientales et aliarum prouinciarum episcopi , etiam in his que non intelligebant, auctoritatem Ephesini concilii sequi debuerint: ipse quoque primum  considerare debet quod etiam synodus Chalcedonensis considerasse credenda est, quoniam tantis dissentientibus, qui moniti fuerant simul in ipsum concilium conuenire, non tanta illo tempore quanta nunc est, eius esse posset auctoritas, cum necdum etiam iudicio magne Chalcedonensis synodi firmaretur. Nam et ipsa multum roboris ad auctoritatem addit antiquitas. Deinde quis cuiuscunque temeritatis ac profanationis esse dicitur, quod ea beatus Cyrillus non iam propria, sed totius Ephesine synodi, cuius fuerant auctoritate firmata, pro ipsorum Orientalium uoluntate ausus est retractare; et si Nestoriane heresi deputetur quod orientales cum aliarum prouinciarum episcopis, capitulorum eius intentionem minime intelligentes, crediderunt quod ea non debuisset  synodus Ephesina suscipere; eidem Nestoriane heresi beatus Cyrillus communicasse dicetur, cum ipsis Orientalibus, ita de suis capitulis, quorum retractationem exegerunt, et Ephesina synodo estimantibus, communicauit, et eorum confessioni subscripsit. Nam si hec existimatio tanti penditur, ut heresis iudicetur, in nullo inclinari eisdem Orientalibus, sed potius ipsos cogere Cyrillus debuit, ut etiam in his que minus intelligebant, synodi se auctoritati subiicerent, suamque presumptionem per quam promulgato decreto capitula memorata damnauerant, similiter publice, et in monumentum posteritatis, scriptis allegata confessione damnarent: et neque uel sic Orientalium definitioni subscribere, sed potius ab illis exigere ut subscriberent eisdem capitulis, non  pro illorum uoluntate interpretatis, sed sicut ab Ephesina synodo fuerant ante suscepta; ipsamque suspicionem per quam ea damnauerant tanquam heresim anathematizarent, et ita demum eos in communione recipere. Unde nec alii Patres qui cum illo Ephesum conuenerant, et simul predictis Orientalibus, ita de ipso concilio Ephesino credentibus, communicauerant, potuerunt [1 1Kb] excusari. Quia uero illam eorum ignorantiam non de ipsa Christiana fide, sed de intentione dictorum suorum fuisse, et beatus Cyrillus et alii qui apud Ephesum ea probauerant, cognouerunt, turpe illis et indignum uisum est pro hac causa contendere, et hinc in longum protrahere dissensionem Ecclesiarum, quam nos sanctorum Patrum modestia [2 1Kb] sopitam post centum annos inquieta  imperitia suscitamus. Et utinam nonnullas [3 1Kb] tantum conturbaremus Ecclesias que fuerant in prima dissensione commote, ac non etiam longe positas cogeremus causas olim obliuioni datas, quas scientes quoque reminisci piget, inquirere, et inuentas necessitate respondendi non sine offensione audientium uentilare. De illo uero quod item dicunt, propterea  synodum debuisse hanc epistolam hereticam iudicare, quia post unitatem factam talia conscriptor eius Ibas dicere uel sentire non debuit, iam superiore libro respondimus. Quomodo autem sancta synodus eamdem epistolam pro recta fidei confessione quam continet approbando, Ephesini concilii perhibetur impugnasse decreta, cum potius, si eam pro hac suspicione iudicaret hereticam, simul et beatum Cyrillum et ipsum Ephesinum reprehendisse concilium uideretur, quod ita suspicantibus Orientalibus communicauerunt, orthodoxos eos procul dubio iudicantes? Cernis igitur, imperator, illa que superiore libro, sicut promiseramus, ostendimus, hic quoque iterum ac sepe monstrari. Quamobrem si Chalcedonensis synodus Nestoriana dicatur, quod hanc epistolam  iudicauit orthodoxam, etiam beatus Cyrillus et Ephesina synodus consequenter in Nestorianam heresim postea diuertisse dicentur, quod Orientales hoc ipsum credentes orthodoxos [4 1Kb] , nec solos Orientales, sed aliarum quoque nouem quas supra memorauimus prouinciarum episcopos, qui simul eumdem beatum Cyrillum et Memnonem Ephesinum, atque capitula predicta damnauerunt, in ceteros quoque episcopos, quod ea recepissent, excommunicationis sententiam proferentes. Hec autem Orientalium aliorumque Patrum de synodo Ephesina suspicio, qua existimantes eam traditiones paternas esse transgressam, pro ipsa fide quam communiter tenebant, aduersus eam certabant, mihi similis uidetur ei suspicioni que Iesu Naue temporibus orta fuerat in  populo Isrel , cum laudabiliter eiusdem populi pars pro Dei cultura sollicita, aduersus alteram partem eque sollicitam [5 1Kb] concitaretur, intentionem eius ignorans. Nam cum pergeret idem populus Isrel ad capiendam omnem terram quam Deus Abrahe promiserat, filii Ruben et Gad, et dimidia tribus Manasse, antequam fuissent Iordanem ingressi , regionem Iaser et regionem Galaaditim habitare delegerant, eo quod esset locus aptus iumentis quorum eis multa erat copia; nec uoluerunt ultra Iordanem possessionem capere cum tribubus Isrel: qui tamen perrexerunt cum fratribus suis in terram Chanaan ad debellandas gentes, quas expulit Dominus ante faciem eorum. Porro autem, cum dedisset Dominus Isrel uniuersam terram quam iurauerat  dare patribus eorum, et hereditate recepissent eam, reuertentes iidem filii Ruben et Gad, et dimidia tribus Manasse, in terram Galaad, id est in terram possessionis sue quam acceperant in hereditatem, uenerunt, sicut scriptum est , in Galioth Iordanis [a 16Kb] que est in Chanaan, et edificauerunt ibi aram supra Iordanem [6 1Kb] . In  Chanaan possessionem alie tribus acceperant, in qua fuit tabernaculum et altare Dei: ipsi uero citra Iordanem, ne posteri eorum alieni fierent a Dei cultura, quasi ab eius populo Iordanis limite separati, religiosa utique intentione, et zelo Dei feruentes, illam erexerant aram, ut testimonio esset ac monumento posteris eorum, quod ipsi quoque ad Dei culturam et eius populum pertinerent. Cum uero alias tribus que in terra Chanaan ultra Iordanem hereditatem fuerant consecute, ista eorum lateret intentio, et putarent eosdem filios Ruben et Gad, et dimidiam tribum Manasse, propterea illam edificasse aram, ut semetipsos segregantes a synagoga totius Isrel, contra obseruantiam diuine culture offerrent super eam sacrificium Domino, quod fieri non licebat  preter unum altare quod erat ante tabernaculum eius; eodem quo et illi zelo Dei feruentes, et pro eadem cultura Dei certantes, conuenerunt omnes in Silo, ut ascenderent expugnare eos. Quibus cum filii Ruben et Gad et dimidia tribus Manasse, facti rationem redderent, quo proposito atque intentione aram erexerint, illi dixerunt: Hodie cognouimus quia nobiscum est Dominus, quia non deliquistis in conspectu Domini delictum, et quia liberastis filios Isrel de manu Domini . uides igitur, Auguste, quod pro eadem religione qua recte colitur Deus, non solum dissentire a se inuicem, uerum etiam laudabiliter pugnare aduersum se religiosi ac rectissimi possint, dum eos non ratio diuini cultus, sed alterius alterum latet intentio. Quapropter qui nobis dicunt,  si Ephesinam synodum recepistis, condemnate prouincie Orientis et aliarum nouem prouinciarum episcopos; merito audient, ut si et ipsi filios Ruben et Gad, et dimidiam tribum Manasse recipiunt, condemnent tribum Leui et alias nouem tribus, que cum fratrum suorum lateret intentio, eos debellare conuenerant. Et certe in illo populo erant etiam prophete, nec eis imputat quisquam quod animorum fratrum suorum prudens consilium non uiderint, cum facile posset orantibus ex accepta prophetie gratia reuelari: omnes autem Orientales atque aliarum prouinciarum antistites, quos capitulorum beati Cyrilli latuit intentio, ut Ephesinam synodum pro eorum susceptione culparent, episcopos dicimus, non prophetas. Qui ergo prophetis non imputamus quod  religiosam intentionem fratrum suorum nescierint, sed laudamus eos potius quod eadem religiosa intentione aduersus eos fuerint concitati: quomodo possumus non prophetis Patribus orientalibus atque aliis imputare, quod [1 1Kb] religiosa intentione aduersus eorum approbatores fuerint concitati? Quere intentionem filiorum Ruben et Gad, et dimidie tribus Manasse,  atque ex altera parte tribus Leui et aliarum nouem tribuum Isrel, et inuenies utramque partem pro diuino cultu fuisse sollicitam. Quere ignorantiam, et neutram inuenies que ad diuinum cultum pertinent, sed alteram partem intentionem alterius ignorasse. Quere intentionem synodi Ephesine, atque ex altera parte antistitum prouincie Orientis et aliarum nouem prouinciarum, et inuenies utramque partem pro diuino cultu fuisse sollicitam. [* 1Kb] Quere ignorantiam, et neutram partem inuenies que ad diuinum cultum pertinent, sed alteram partem intentionem alterius ignorasse. Quod ex eo satis apparet, quoniam per uenerabilem Paulum Emesenum episcopum, nec orientales Patres aliquid improbum a beato Cyrillo confitendum expetiuerunt; nec ipse  beatus Cyrillus aliquid eorum que expetita [2 1Kb] fuerant denegauit. Si autem Patres orientales et alios qui cum eis erant, ob aliene intentionis ignorantiam, sicut et illas plures tribus Isrel, condemnare non possumus, quomodo uenerabilis Ibe epistolam Chalcedonensis synodus condemnaret, que secundum eorum suspicionem de capitulorum beati Cyrilli receptione conquesta est? Nunquid enim uel Ibas episcopus, uel alii multarum prouinciarum antistites, Ephesinam synodum culpasse aliquando monstrantur, quod contra Nestorium, licet in duabus naturis, unum tamen Dei atque hominis filium Iesum Christum confitendum esse firmauerit; ut credi possit fidei, quam de incarnatione Christi habuit, et restitisse, et aliud predicasse? Nihil est igitur quod in  hac epistola etiam de capitulorum beati Cyrilli et Ephesine synodi intentione [3 1Kb] Eutychiani querantur.



CAPUT uII Quod templum et habitans in eo recte dictum sit, et quod propter Theodori laudes condemnari a synodo Ibe epistola non debuit, cum idem a Chrysostomo et a Nazianzeno laudatus sit.

uideo autem nobis, ex omnibus que scripta in illa epistola reprehenderunt, ultimum remansisse capitulum, de laude quam continet Theodori Mopsuesteni episcopi. De quo quia multa dixerunt, et in eo suas maxime exercuisse calumnias gloriantur, unde nos quoque super hoc capitulo multa respondere compellimur; eo paulisper dilato, eligo nunc potius [4 1Kb] defendere, quanquam posterius ordine uideatur,  quod id [5 1Kb] non scripto, sed uerbis tantum procaciter culpent, quod in finem ipsius epistole dictum est: »Non enim quisquam audet dicere unam esse naturam diuinitatis et humanitatis, sed confitentur in templum et inhabitantem in eo, qui est unus Filius Dominus iehsu Christus.« Quod tale quidem est quale illud quod supra defendimus, ubi  ait, tanquam non sit differentia inter templum et inhabitantem in eo. uerum ne putemus [1 1Kb] aliquid omisisse, in hoc quoque loco eamdem calumniam refellamus. Nam dicunt ad diuisionem unius filii Iesu Christi pertinere, quod ait: »Sed confitetur in templum et inhabitantem in eo:« tanquam aliam uoluerit intelligi templi subsistentiam siue personam, et aliam inhabitantis in eo. Sic autem possunt et de uerbis Domini ipsius dicere, ubi Iudeis de templo sui corporis dixit: Soluite templum hoc, et in tribus diebus excitabo illud : tanquam aliam uoluerit intelligi personam excitandi corporis sui templi, et aliam excitaturi illud. Quid autem nobis in epistola sua uenerabilis Ibas dubium dereliquit, cum prius intentionem sue mentis aperiens, et docens  non se ad persone diuisionem, sed ad naturarum distinctionem, talia conscripsisse, premiserit ac dixerit: »Non enim quisquam audet dicere unam esse naturam diuinitatis et humanitatis;« et deinde subiecerit: »Sed confitentur in templum et inhabitantem in eo;« atque ita suam clauserit sententiam dicens: »Qui est unus Filius iehsu Christus.« Quid expressius uel quid amplius dici potuit? Sed ut uideo duos filios credere iudicatur, quisquis sic unum dixerit filium, ut non etiam duas eius negando naturas, cum Eutychianis incarnationis mysterium eius euacuet. Hoc etiam dicunt: Non debuit prius templum nominare, et deinde habitantem in eo. Quasi uel ipse ordo loquendi permitteret ut prius diceret inhabitantem in eo, et postea templum. Quanquam  sit etiam doctrine conueniens, ut quia per humanitatem Christi ad diuinitatis eius cognitionem peruenimus, prius in templo eius humanitas, et postea commemoretur habitans in templo diuinitas. Ob hoc etiam uenerabilis Paulus Emesenus episcopus in sermone suo quem coram ipso beato in Alexandrina ecclesia fecit, et quem ipse beatus Cyrillus tanta laude, sicut primo libro docuimus, predicauit, ita locutus est: »uide Ioannem duas naturas predicantem, et unum Filium; aliud tabernaculum, et aliud quod in tabernaculo; aliud templum, et aliud qui inhabitat, Deus.« Quocirca si culpatur uenerabilis Ibas quod prius templum ac deinde inhabitantem in eo in epistola sua posuerit, culpetur necesse  est etiam beatus Cyrillus, quod sermonem predicti Pauli episcopi laudauerit, in quo prius tabernaculum et templum, et postea quod in tabernaculo, et Deum qui templum inhabitat, nominauit. Cognoscis igitur, imperator, quod epistolam uenerabilis Ibe dicentem: »Sed confitentur in templum, et inhabitantem in eo, qui est unus filius iehsu Christus;« secundum iudicium beati Cyrilli magna Chalcedonensis synodus approbauit; et quia uel si propter hoc eam uelut hereticam improbaret, hinc potius beatum Cyrillum, id ipsum in sermone cepiscopi sui Pauli approbantem, firmasse hereticum uideretur. Nunc ad illud  capitulum, quod intermissum fuerat, reuertamur, cuius ita meminerunt dicentes: »Et post modica episcopo Edesse derogans dicit: Hic nostre ciuitatis tyrannus beatissimum Theodorum preconem ueritatis et doctorem Ecclesie presumpsit, qui omnia presumit, in ecclesia palam anathematizare:« quod ideo ex illa epistola posuerunt, quia predictum Theodorum, sicut sepe dictum est, accusant quasi ea que sunt Nestorii predicantem: ut quasi per hoc Nestorianam hanc epistolam demonstrarent, que laudauerit eumdem [2 1Kb] ; atque ita synodum quoque Chalcedonensem Nestorianam probarent, quod ipsam epistolam, laudantem eum qui Nestoriani dicitur auctor erroris, pronuntiauit orthodoxam. Quia uero non solum in epistola Ibe laudatus est ipse Theodorus,  sed, a multis quoque sanctis Patribus, iam pridem et in secundo libro docuimus ex epistolis beati Ioannis Antiocheni, totiusque orientalis concilii apud Antiochiam congregati, et adhuc ex aliorum, sicut promisimus, Patrum litteris infra docebimus. Necessarium tamen existimo et ex hac epistola docere, quod de Mopsuesteno Theodoro non solius Ibe fuerit ista sententia. Nam et ipsum Marim Persam, ad quem scribit, eorum que de ipso Theodoro dixit conscium esse perhibet, et confidenter publicam quoque sibi dicit attestari notitiam. uerum isti commemorationem eorum quibus hoc ostenditur, consueta fraude fugerunt. Nam quis in illis uerbis non uideat uenerabilis Ibe de ueritate fiduciam? quia nisi certa et manifesta essent, nequaquam ei ad quem  scripsit, diceret de illo qui Theodorum anathematizauit: »Quem nec tu ipse ignoras, qui occasione fidei non solum nunc uiuentes insequitur, sed et omnes [3 1Kb] qui olim ad Dominum precesserunt: quorum unus est beatus Theodorus, preco ueritatis et doctor Ecclesie, qui non solum in sua uita colaphizauit hereticos per ueritatem sue fidei, sed et post mortem spiritalia arma in libris propriis Ecclesie filiis dereliquit.« Deinde ipsius etiam ad quem scribit, attestari sibi notitiam docet, cum ait: »Sicut et tua reuerentia eidem collocuta cognouit, et ex his que conscripsit instructa est.« Et infra quidem de eodem Theodoro: »Qui propter zelum Dei non solum propriam ciuitatem ab errore ad ueritatem conuertit, sed et longe positas sua doctrina instruxit Ecclesias.«  Postremo quia idem Theodorus in sua synodo palam redarguit eum quem sue ciuitatis tyrannum uocauit. Que nisi uera forent, quomodo ea posset reuerentissimus Ibas dicere, omnium episcoporum orientalium testimonio refragante? Quinimo et sui status periculum sustineret, si Theodorus ut hereticus haberetur, a quo dixit in concilio redargutum esse nescio quem sue ciuitatis tyrannum. Omnes quippe orientales episcopos criminatus est, si in eorum synodo hereticum dixit redarguendi habuisse fiduciam ad excommunicandos fautores hereticorum [4 1Kb] . In hoc  capitulo ne proderentur, consulto contingere noluerunt. Que uera esse recognoscentes uenerabiles Photius et Eustachius atque Uranius, cum in eorum iudicio memorata epistola relegeretur, non ab illo exegerunt anathematizare Theodorum. Et ut eos qualicunque testimonio, tamen suo conuincam, ipsi certe in illo mendaciorum libro dixerunt, sicut ante meminimus: »Denique et Photius et Eustachius, conspicientes denegationem Ibe de epistola factam, iudicatum dederunt ad destructionem et exclusionem impietatis epistole ad Marim, quod iudicatum habere affirmant, ut Ibas in sua ecclesia anathematizaret palam maligne impietatis principem Nestorium et eos qui aut libris aut codicibus eius utuntur.« Ubi non dico, quod immemores sui, qui Theodorum dixerunt  Nestoriani erroris auctorem magistrumque Nestorii, rursus ipsi Nestorium maligne impietatis principem dicunt, et per hoc negant quod Theodorus fuerit communis auctor erroris, tanquam nisi per obliuionem uerum loqui non possint. Sed illud magis nobiscum pietas tua consideret, quoniam qui uoluerunt ex hoc ostendere Nestorianam esse epistolam uenerabilis Ibe, quod Photius et Eustachius episcopi, conspicientes negationem eius de sua epistola factam, ad destructionem et exclusionem ipsius epistole tale iudicatum dederunt, ut Nestorium et eius dogmata Ibas anathematizaret, quod eos falso iactasse probauimus: procul dubio hereticum non fuisse Theodorum ipsorum Photii et Eustachii iudicato confirmant: quoniam cum precipuas laudes doctrine eius audirent,  non exegerunt a predicto reuerentissimo Iba simul eum cum Nestorio, quem non laudauerat, abdicare. Quia uero eum, sicut iam docuimus, non solum Theodoro anathema dicere, sed etiam Nestorio minime compulerunt; si quid eorum testimonio Eutychiani uel eorum satellites credunt, neque Nestorium excusatum in hac epistola mentiantur, neque Theodorum dicant Nestoriane impietatis auctorem, quem in eorum iudicio, et ante Chalcedonense concilium laudatum inueniunt nec inueniunt denotatum. uerum promissi memores, ad illa iam preclara Ecclesie lumina ueniamus, quorum magis testimonio synodus Chalcedonensis credidit, ut epistolam uenerabilis Ibe pro laude Theodori non iudicaret hereticam. Et primum testem citemus clarissimum  doctorem Ecclesie et confessorem fortissimum ueritatis, Ioannem Constantinopolitanum, qui predicto Mopsuesteno [1 1Kb] episcopo de exsilio scribens  dicit : »Si esset quidem uenire possibile, tuamque reuerentiam caritatemque complecti, et in ipsa iucundari, cum multa hoc uelocitate et studio faceremus; quoniam autem hoc nobis non adiacet, nunc et litteris hoc implemus. Etsi enim ad ipsos fines mundi ducamur, tue dilectionis integritatem et fauorem [2 1Kb] , et sine dolo sinceritatem obliuisci non possumus, que est antiqua et a principio, quamque nunc monstrasti. Neque enim nos latuit quanta pro nobis et dicere et facere festinasti, domine meus honoratissime atque sanctissime. Sed etsi nichil amplius factum est, Deum tamen habes pro tuo studio et alacritate debitorem, integramque mercedem. Et nos autem non quiescimus scientes tue gratiam sanctitatis, et tuam reuerentiam omnibus predicantes, atque  poscentes eamdem dilectionem florentem per omnia conseruari. Non enim in deserto sedentes fortuite intercessionis fructus habemus, quando talem in Cilicia [* 1Kb] thesaurum [a 228Kb] et reconditas diuitias possidemus. Hec enim est fortis et uigilantis anime tue dilectio.« Animaduertit mecum ex tenore presentis epistole serenitas tua, quod, sicut testatus est Ioannes Antiochenus et synodus Orientis, Theodorus, qui condemnatus est quasi Nestoriani auctor erroris, condiscipulus fuerit huius beati Ioannis. Hoc enim satis indicant eius uerba, cum dicit quod antiqua et a principio fuerit eiusdem Theodori circa se dilectionis integritas; quod etiam litteris [3 1Kb] Domini episcopi Antiocheni probabitur. Cur autem magna Chalcedonensis synodus arguatur, que sciens sanctum Ioannem  Theodoro scribentem dixisse: Neque enim nos latuit quanta pro nobis et dicere et facere festinasti, domine meus honoratissime atque sanctissime, credidit quod ille non esset hereticus, qui tanta pro Ioanne in exsilium asportato, et dicere et facere festinauit, studio atque alacritate qua Deum haberet mercedis integre debitorem; incredibile iudicans quod magister Nestoriane perfidie religionis uere magistrum, sibi profecto contrarium, quereret ab exsilio reduci, et pro sui loci auctoritate, aduersum praua sua dogmata libere in ecclesia disputare. Nisi forte ob hoc illa synodus impia denotetur, quod pie de Ioanne Constantinopolitano sentiens, eum [4 1Kb] talem arbitrata est, quem uel sic amaret, ut uelut adiutorem suum in Ecclesia propria reuocari uellet hereticus; uel sic ipse  quoque diligeret, et magna laude predicaret hereticum. Cum uero et hoc inter alia dixit: Talem in Cilicia thesaurum, et reconditas diuitias possidemus;  quid hinc synodus culpetur, si reuerita est anathematizare thesaurum Ioannis et reconditas eius diuitias? An et ipsa statuere debuit, et dicere, si quis Theodorum non anathematizat, anathema sit? Sed nonne melius est, ut de ceteris Patribus taceam, anathema cum Ioanne audire, quam Ioanni anathema dicere? Si enim anathema est qui Theodorum Mopsuestie non dicit anathema, etiam Ioannes Constantinopolitane clarissimus antistes Ecclesie et confessor fortissimus ueritatis, anathema est, qui tali thesauro et reconditis diuitiis quas Mopsuestie in Cilicia possidebat, non dicit anathema. uerum neque uir ille magni ponderis et exspectate semper auctoritatis nobis deerit in defensionem magne synodi que ab Iba episcopo non exegit ut Theodorum Mopsuestenum  condemnaret, cum eius epistola recitari laudes eius audiret. Adsit igitur etiam beatus Gregorius Nazianzenus, temerariorum et ipse crimen aucturus, qui Theodoro adhuc iuueni ac nouello ita scribit, eius perfectioni congratulans: »Dilectionis indiciis delectamur [a 57Kb] , precipue in tali tempore, et a tali nouello simul atque perfecto, et, ut te ex his que sancte Scripture sunt amplectar, constituto super iuuentutem. Sic enim uocat illa eos qui intellectu etatem excedunt. Et ueteres quidem patres rorem celi et ubertatem terre, cum ceteris aliis concedi filiis deprecantur, nisi cui amabile est hec ipsa altius intelligere, nos autem spiritaliter omnia tibi rependimus. Impleat Dominus omnes petitiones tuas, et fias talium filiorum pater  qualem te demonstraris [1 1Kb] patribus tuis, ut in ceteris nos etiam de te gloriemur.« Quomodo itaque synodus sancta culpatur quia Theodorum non damnauit, cognoscens quantus adhuc a quanto uiro de perfectione laudatus est, id est nouellus a Gregorio Nazianzeno, ita ut intellectu excessisse diceretur etatem, supra iuuentutem suam sublimitate sapientie constitutus? Quodque magis gratum est ac iucundum, cum scientia esset excelsus, tantam humilitatem ac reuerentiam exhibuit patribus, ut hec ei benedictio pro talibus meritis a Gregorio redderetur, per quam tales haberet filios qualem se patribus exhibebat. Quam benedictionem si religiose ac pie illa synodus non credidit esse frustratam, idcirco uelut impia et profana frustratur. Sed ad aliam [2 1Kb] transeamus  epistolam [b 191Kb] . Namque cum etate confectus idem beatus Gregorius longa quoque egritudine laboraret,  et ob hoc se causaretur onus Ecclesie sue ferre non posse, neque Apolinarianis gregem Dei uastantibus, pro eadem gemina debilitate resistere, episcopatus curam depositurus, et relicta sua ciuitate cum monachis in rure uicturus, ubi etiam defunctus est, Theodorum toto Oriente in defensionem et uisitationem eiusdem Ecclesie sue delegit; non aliud caput illam prouinciam habere testificans, cuius flagitaret auxilium. Sic enim ei iterum scribit: »Tempus mihi est illud Scripture dicere, Ad quem uociferabor uim patiens? quis mihi porrigat manum oppresso? ad quem pondus Ecclesie transeat tam male iacentis ac dissolute? Testificor coram Deo et electis angelis, quoniam non iusta patitur Dei grex sine pastore degens, et sine uisitatore propter torporem nostrum.  Me enim egritudo detinet, et citius abduxit ab ecclesia, nunc omnino extrema sperantem [3 1Kb] , et amplius rebus ipsis afflictum. Si quidem aliud caput haberet prouincia, ad illud oporteret clamare et contestari. Tua uero reuerentia superposita, ad te attendere necesse est. Curam habeas tue Ecclesie quouis modo, et non eam despicias indigne agentem. Ut enim alia pretermittam, qualia nunc insurgentes Apolinariani aliqua quidem fecerunt, alia uero minantur, a dominis meis et compresbyteris disces, Eulalio cepiscopo et Eleusio, quos impendio ad tuam reuerentiam misimus. Et hec comprimere non est nostre etatis, sed tue prudentie tueque uirtutis: quoniam tibi cum aliis facultatem donauit Deus ad communem defensionem Ecclesie. Si autem hec dicens et scribens  non audiar, quod restat solum hoc fiet, publice predicare omnibus et notum facere, quia episcopo indiget Ecclesia, ne propter meam infirmitatem tundatur [4 1Kb] . De cetero uos uideritis.« O quam fortia sunt et inuicta iustorum merita, clementissime imperator, que tanto certius et euidentius ostenduntur superari non posse, quanto studiosius et uehementius fuerint impetita! Nam quotusquisque scire posset aut querere tot inexpugnabilia pro sententia Patrum qui Chalcedona conuenerant, testimonia, nisi prouocaret aduersitas? Et ideo non solum patienter, uerum etiam gratanter suscipienda mihi uidetur. Nam clariorem semper efficit sanctorum iustitiam, dum obscurare contendit. An non amplius illorum Patrum iustitia declaratur, cum ostenduntur Ioannis Constantinopolitani  et Gregorii Nazianzeni testimonio credidisse magis, quam eorum qui uolebant quedam  Theodori capitula condemnari, occasionem facientes, sicut beatus Cyrillus ait, contrario dogmati quo tenebantur? Non ergo damnabile iudicetur non damnasse Theodorum, quem singulare totius caput [1 1Kb] Gregorius iudicauit, et cui gregem Dei suo regimini creditum dereliquit. Gregorius manum sibi eius porrigi aduersus hereticos Apolinarianos flagitauit, testificans coram Deo et electis angelis, quod se agritudinis torpore detento, Christi grex uisitationis eius indigeret auxilio, et talis que [2 1Kb] culpa est? Synodus eum non condemnat, et hinc putatur heretica. Ille Theodoro prudentiam deputauit atque uirtutem, et nec leuis inde querimonia commouetur: et Chalcedonensi concilio, pape! [3 1Kb] quod ei non ascripsit imprudentiam, tanta inuidia suscitatur. Sed nunquid et Gregorius Nazianzenus,  et Ioannes Constantinopolitanus, et alii quos memorauimus ac memoraturi sumus, Patres Nestoriano morbo dicentur obsessi, quia non solum Theodorum non abdicant, uerum etiam prohibent abdicari? aut et ipsos nouo nomine et hactenus inaudito Theodorianos quisquam uocare presumet? Quod si nullus hoc audet, cur alios qui tenentes eorum catholicam fidem sententiamque seruantes, non audent in preiudicium  synodi Chalcedonensis damnare Theodorum, Theodorianos uocant, ut hac contumelia memoratam synodum, ubi cum laudes eius recitarentur damnatus non est, simul iniurient? Si de religione ac fide illorum est dubitatio, requirantur; si de causa condemnandi Theodori, manifesta est Patrum sententia quam sequuntur. Nunquid enim, qui consentire noluerit nouis presumptionibus, nouum debet nomen accipere? Non autem turpe est, quod cum tantis Patribus sustinemus: nam sicut laudari contra illorum sententiam criminosum est, ita cum eis criminari laudabile. Cognoscentes autem quod magna synodus in causa Mopsuesteni Theodori non sine istis Ecclesie luminibus accusetur, nullis Eutychianorum calumniis turbari debemus, sed potius ipsorum eos  auctoritate confundere. Et ideo commemoratis horum uenerabilium Patrum testimoniis, qui eidem Theodoro sunt attestati dum uiueret, ad amborum quoque testimonia transeamus, qui similiter eius memoriam, postquam excessit e uita, magnis et multis sunt laudibus prosecuti. Igitur presenti libro terminum damus, ut intentio legentis ab alio innouetur exordio.



LIBER OCTAuUS.



CAPUT PRIMUM. Quod Ioannis Antiocheni et Orientalium testimonio antiqui Patres plurimi consona iis scripserint que in Theodoro Mopsuesteno culpantur.


Accipe, serenissime imperator, quantis adhuc testimoniis sanctorum et uenerabilium Patrum synodus Chalcedonensis nec contradixisse culpatur, a quibus Mopsuestenus Theodorus, etiam defunctus, multo amplius quam in epistola uenerabilis Ibe laudatus est. Unde prius ad illas epistolas sancti Ioannis Antiocheni et orientalis concilii, sicut libro secundo promisimus, reuertamur. Beatus enim Proclus synodicas in Orientem litteras miserat, conscripto ad Armenios tomo, quem, sicut iam docuimus, orientalis synodus approbauit. In cuius legationis occasionem tentauerunt quidam subrepere, ut aliqua ex dictis antiquorum Ecclesie doctorum excerpta, prepositis  etiam eorum nominibus anathemati subderentur [a 1Kb] . Tali ergo ausu commota synodus Orientis, quoniam putauerat hoc ab eodem beato Proclo mandatum, postquam directum sibi tomum se approbasse respondit, illa etiam que secundo libro memorauimus, et alia multa que tunc intermissa memorare disponimus, ei pro Theodoro scribens ait: »Nimis nostre anime uulnerate sunt, quia non solum  non uiuentes tales calumnias ab his qui conturbare uolunt Ecclesias continue sustinemus; sed et qui bene de uita profectus est beatus Theodorus, et  qui quinque et quadraginta annis clare in doctrina prefulsit, et omnem heresem expugnauit, et nullam alicubi detrectationem ab orthodoxis in uita suscipiens, post longi temporis hinc discessum, et post multa certamina, et post decem millia libros aduersus errores conscriptos, et posteaquam in conspectu sacerdotum et imperatorum et populorum probatus est, periclitatur que hereticorum sustinere, et illis primus [1 1Kb] predicari. Et adiiciunt que intermissa fuerant, dicentes: Hac [2 1Kb] nos confusione et turbis compleuerunt, non autem nos solum, sed et Christianos populos, qui hec cognoscentes nullatenus sine turba ecclesiasticas celebrationes impleri permittunt, sed aduersum nos seditiones faciunt, nec usque ad auditum passi suscipere quod aduersus dormientes  patres meditabantur anathema, et decem millia aduersus nos mala minantur, si quid ab aliquo fuerit tale presumptum. Sciat autem et hoc tua sanctitas, quia scripturas antiquorum doctorum Ecclesie requirentes, decem millia talia et his similia inuenimus, qualia quidam malo more ex libris beati Theodori colligentes, et corpus reliquum abscidentes, tue obtulerunt sanctitati. Etenim apud magnum  martyrem Ignatium, qui secundus post Petrum apostolorum primum Antiochene sedis ordinauit Ecclesiam, et apud beatissimum Eustachium, qui sanctorum Patrum qui apud Niceam congregati sunt, primus existens fidem orthodoxam confirmauit, et apud sanctissimum et beatissimum Athanasium, qui millia millium certaminum pro euangelicis dogmatibus passus est; ad hec autem, et apud Basilium, et utrumque Gregorium, qui eiusdem sententie fuerunt, et apud beatissimum Flauianum, Diodorum et Ioannem, qui clara luminaria Orientis fuerunt totius; rursum autem et apud beatissimum Ambrosium, qui omnes partes Hesperias illustrauit; et apud beatissimum Amphilochium probatissimum doctorem, nec non et apud beatum Atticum tuum patrem,  et apud alios decem millia, ut non singulos percurramus, consona decerptis his capitulis inuenimus. Quibus anathematizatis, necesse est et ea que a predictis Patribus sunt dicta complecti. Et quis de cetero nostris adsit doctrinis, in sic admirabilibus et famosissimis uiris post mortem damnatis? Non nostrum est ergo, gloriosis eorum qui precesserunt opinionibus insultare, neque iudicare eos qui honorate defuncti sunt, sed solius iudicis uiuorum et mortuorum.« Hic doceri ab Eutychianis uellem, quid sancta synodus Chalcedonensis debuerit obseruare, cum apud eum [1 1Kb] in epistola uenerabilis Ibe recitarentur laudes Theodori, ab orientalibus Patribus, ut de Ioanne Constantinopolitano et de Gregorio Nazianzeno taceam, preconio multo maiore laudati.  Nunquid eam iuste pro laude Theodori condemnaret, hac epistola Orientalium non damnata, in qua confirmatum est unum ex Trinitate pro nobis crucifixum? aut nunquid iuste possit solum condemnare Theodorum, absque Ignatio et Eustachio, et Athanasio et Basilio, et utroque Gregorio, et Flauiano, et Diodoro, et Ioanne, et Ambrosio, et Amphilochio, et Attico, et aliis decem millibus; si, ut Ioannes Antiochenus et omnes orientales episcopi dicunt, in eorum dictis consona certis [2 1Kb] quibusdam Theodori capitulis inueniuntur? Quod si non inueniuntur, et isti cohibentes Theodoro nos fallere uoluerunt; nunquid etiam sic iuste posset Chalcedonensis synodus solum condemnare Theodorum absque Ioanne Antiocheno et omnibus orientalibus episcopis, qui erroribus  eiusdem Theodori cohibentes, Ignatium martyrem, qui secundum post Petrum apostolum Antiochene sedis ordinauit Ecclesiam, et ceteros gloriosissimos Patres quos commemorauerunt, consona  Theodoro sapuisse criminati sunt? Nam si epistola Ibe impia iudicatur, quod eius leues suspiciones de beato Cyrillo contineat, nedum Ioannes Antiochenus et omnes orientales episcopi, maioris incomparabiliter impietatis arguendi fuerant, qui sedulo tractatu in concilium congregati, tantos ac tales Patres nominatim criminantes, et alios ut dixit [3 1Kb] decem millia, consona Theodoro, quem isti dicunt [4 1Kb] hereticum, scripsisse finxerunt. Qui [5 1Kb] Theodorus Mopsuestenus aliter a synodo Chalcedonensi iuste damnari non posset, nisi aut cum Ignatio martyre, et ceteris cum eo commemoratis gloriosissimis Patribus, si consona decretis [6 1Kb] quibusdam eius capitulis conscripserunt; aut cum Ioanne Antiocheno et omnibus orientalibus episcopis, si eos consona Theodoro  scripsisse mentiti sunt. uerum nec illud omittendum, quod ipsos quoque orientales Patres absque Proclo Constantinopolitano iuste damnare non posset. Si enim illi scribentes ei mentiti sunt Ignatium martyrem et alios cum eo commemoratos Patres, similia scripsisse Theodoro, qui nunc ut hereticus accusatur; tacere subdole perniciosa simulatione non debuit, magis autem cum magna detestatione continuo refragari, quoniam que dicerent, uera non essent: maxime quia non leui et transitorio uerbo, sed sententia synodica, omnium Orientalium [7 1Kb] subscriptione firmata, tantis beatis Patribus aduertebat in Ecclesie preiudicium horribile crimen affigi. Que cum ita sint, desinant magnam synodum criminari, quod Theodorum non damnauit: quem uel sine  martyre Ignatio, et Eustachio, et Athanasio, et Basilio, et utroque Gregorio, et ceteris similiter nume ratis, uel sine Ioanne Antiocheno et orientali conci lio, et Proclo Constantinopolitano, iuste damnare non potuit. Sed prius dicant cum quibus horum prius [8 3Kb] Theodorus condemnari debuerit, et ita demum negligentiam uel cohibentiam synodi Chalcedo nensis accusent.



CAPUT II. Quod falso dicatur Proclus Theodori nomen perstrinxisse, cum ex eius scriptis id aperte refellatur.

Sane uideamus quid etiam beatus Proclus, scribente sibi Ioanne Antiocheno et synodo orientali, rescripserit, ut appareat quam sit impudens hereti  corum falsitas, quorum fautoribus catholicos credere non oportuit, fingentibus quod idem sanctus Proclus, predicto Ioanni Antiocheno [a 1Kb] scribens, Theodorum male nominauerit, et dixerit subdidisse tomo  quem misit Armeniis, Iudaice impietatis plena eiusdem Theodori capitula, ut sub anathemate damnarentur. Qui Proclus conquerenti et contradicenti memorato Ioanni Antiocheno et eius synodo ita respondit: »Quando enim ego scripsi tue sanctitati oportere aut Theodorum, aut alios quosdam qui pridem defuncti sunt, anathemati subdi, aut nominatim alicuius fieri [1 1Kb] mentionem? Sed puto, sicut et ipse littere ad tuam sanctitatem directe clamant, nichil difficile uel prauum epistola continet; sed quia oportet omni suspicione liberari, et detrahentium ora consuere, ex hoc quod in tomo directo subscripsi, et illa capitula que subiecta sunt repuli, ut pote subtilitatem non habentia pietatis. Neque autem de Theodoro, neque de alio quoquam, qui iam defuncti  sunt, scripsi tibi, Deo amantissime, aut ut anathematizetur, aut abdicetur. Sed neque carissimus Theodorus, qui a nobis directus est, diaconus talia mandata percepit.« Et ea euidentissima negatione beati Procli necdum confunduntur heretici uel fautores eorum; sed audent adhuc dicere quod Theodorum Mopsuestenum post mortem male nominauerit, eumque uelut hereticum impietatis arguerit, cum ille reclamet quod non solum Theodorum, uerum nec alium quemquam ex his qui iam defuncti fuerant anathematizari aut abdicari quesierit, aut nominatim alicuius fecerit mentionem. Absit hoc a conscientia Procli, ut ex mala diffamatione uenerabilium nominum et diuulgata uituperatione defunctorum in pace Ecclesie sacerdotum, puerilem gloriam  captaret, atque inde uideri doctus aut religiosus appeteret. Negat ergo se nominatim alicuius fecisse mentionem; et non solum testari, uerum et contra surditatem contentiosorum clamare dicit litteras suas, quod nichil prauum contineant: prauum utique esse definiens, quod quesiisse falso putabatur, ut contra Ecclesie morem post mortem damnarentur episcopi nunquam in uita sua culpati. Scribit autem etiam Maximo [2 1Kb] , uni ex duobus per quos, ut dictum est, synodicam epistolam miserat orientalibus episcopis, dicens: »Memor est tua reuerentia, quando ad sanctissimum Antiochenum episcopum [3 1Kb] tibi litteras iniungebam, quia omnia cum eius admonui uoluntate fieri oportere; et nichil ad confusionem uel tumultum Ecclesiarum pacem habentium agi, sed tomum  quidem subscribi, capitula autem subdita sine nomine, hec tanquam non habentia subtilitatem pietatis auerti et abdicari. Quomodo igitur per litteras didici nunc quia Theodori Mopsuesteni et aliorum quorumdam nomina preposita sunt capitulis ad anathematizandum, cum illi ad Deum iam migrauerint, et eos qui iam uitam reliquerunt superuacuum est iniuriari post mortem, quos nec uiuos aliquando culpauimus? Rogo ergo, festina sicut filius exquirere [4 1Kb] , sed omnia permittere auctoritati eiusdem reuerentissimi consacerdotis  Ioannis: post subscriptionem autem tomi, et post abiectionem capitulorum, que cuius sint ignoramus, continuo prepara diaconum Theodorum uenire ad regiam ciuitatem, quatenus tempestate et tumultu non impleantur ecclesie urbis sanctissime, et donetis aliquid desiderio impii Nestorii, qui se putat multos habere similia sapientes.« Hic quemadmodum perspicis, imperator, non ex ductu ratiocinationis nostre colligitur, sed ipsis beati Procli uerbis euidentissime demonstratur, quoniam si Chalcedonensis quoque synodus, ut quidam fecerunt, epistolam uenerabilis Ibe pro laude Theodori tanquam Nestorio similia sapientis abiiceret; hinc potius, sicut diximus atque probauimus, excusasse Nestorium uideretur, et donasse aliquid desiderio Nestorianorum, qui se putant multos  habere similia sapientes. Intellexit itaque uir sapientissimus [5 1Kb] Proclus, quod domini sapientes intelligere noluerunt, quoniam Mopsuesteno Theodoro, cum aliis quibusdam quorum nomina capitulis nescio quibus anathematizanda preposita fuerant, condemnato, expostulare Nestorius posset, et dicere, Quomodo uelut inuentor noue doctrine ab Ecclesia sum depulsus, cum Theodorus uir doctissimus, et a doctissimis Patribus predicatus, atque alii qui sicut ille sine querela in Ecclesie pace defuncti sunt, eadem sapuisse dicantur? uos ergo potius dicendi estis noui dogmatis inuentores, qui ab eorum doctrina desciscitis, quos Ecclesia semper habuit honoratos. Nam ego etiam uestro testimonio catholicus probor: si enim ea doceo, que Mopsuestenus Theodorus et alit  in Ecclesia docuerunt, ipsorum uero doctrina uel a sanctis Patribus laudata est, uel quod interim certum est, per omne quo uixerunt tempus a nullo inuenitur esse culpata, inculpabilis est etiam mea doctrina. Quod si hec ratio non mea, sed uiri prudentissimi atque sanctissimi Procli, modo contemnitur, quam hactenus Ecclesia custodiens in pace degebat; cur queso de aliorum nominibus tacetur, que illo tempore simul preposita fuerant capitulis ad anathematizandum? cur, putamus, illis pariter accusatis nunc parcitur, et solus in hac condemnatione Mopsuestenus Theodorus nominatur? Estne aliud quod hic intelligere uel suspicari possimus, nisi quia solus in epistola uenerabilis Ibe laudatus est, quam synodus Chalcedonensis orthodoxam iudicauit? Porro uir  sapiens Proclus hunc Theodorum non est ausus iniuriari post mortem, quoniam hoc nec Christiana pietas admittebat; nec habuit quod respondere posset, si ei diceretur: Cur Iudaice impietatis accusas, et condemnare queris mortuum, quem cum uiueret palam in Ecclesia docentem nunquam arguere presumpsisti? Nam si condemnandus uideretur uelut hereticus, uiuentem admoneri a te prius oportuit, cum aut interpretari semetipsum posset in his in quibus offenderis, et meliorem accipere uel reddere  rationem, aut merito suo pro sua obstinatione damnari. Nunc autem nichil aliud agis, nisi ut interminabile scandalum posteris derelinquas, aut aliis sequentibus antiquorum Patrum sententiam qui eum laudauerunt, aliis uero tuam, qui eum presumis accusare post mortem, magnis litibus semper Ecclesia quatiatur. Hac ita perspicua cunctis ratione ducebatur uir bonus et sapiens Proclus, ut neque de Theodoro, sicut heretici fingunt, neque de alio quoquam in Ecclesie pace defuncto, mali aliquid scriberet. Propter quod increpans suum diaconum, dicit quod nichil ad confusionem et tumultum Ecclesiarum pacem habentium ei agendum iniunxerit. Unde non solum Theodori Mopsuesteni et aliorum quorumdam nomina capitulis nescio quibus preposita fuisse culpauit, uerum etiam confitetur ignorare cuius essent.  Quomodo autem sancta synodus ex epistola Ibe, Theodori laudem aduertens, eumdem Ibam compelleret ipsum anathematizare Theodorum, cum sciret non solum pro illo, sed pro omnibus qui iam uitam inculpati reliquerant, sancti Procli sententia cuius doctrinam tenuit, definitum quod superuacuum esset eos iniuriari post mortem?



CAPUT III. Quod synodus Orientis ad Theodosium imperatorem et Theodosius ad synodum, de non condemnando Theodoro scripserint.

Sed nunc ad aliam partem illius epistole reuertamur, a predicta synodo Orientis imperatori scripte Theodosio [a 86Kb] , quam in secundo libro memorare opportunum minime iudicantes, distuleramus in subsequentibus  explicandam. Cum igitur eadem orientalis synodus imperatori Theodosio aduersus illos qui uolebant quedam Theodori capitula condemnari, post multa de ipso Theodoro diceret, quod non a sacerdotibus tantummodo, sed a sacratissimo eius auo, ter beato et a Deo imperii sceptra sumente Theodosio, singularis est habitus, tanquam Flauiani magni Antiochensium sancte Dei Ecclesie pontificis amantissimus discipulus, et beati Ioannis Constantinopolitani condiscipulus, hoc etiam addidit atque ait: »Si autem quidquam, imperator sancte, obscurum aliquis inueniri dicat in eius uel aliorum litteris, hoc retractari necessarium non est. Quorum enim uita in sacerdotio et ministerio optimum habuit finem, his preclaram gloriam dedicamus, et non ex illis eos  iudicamus de quibus aliqui atrociter eos accusant. Impossibile enim est, cum homines sint qui in Ecclesia docent, ut calumniantium uituperationes effugiant. Et quid de Ecclesie doctoribus dicimus? quoniam et ipsa sancta Euangelia multi hereticorum ad suam recipiunt uoluntatem, diuina dicta uertentes, et in multas partes corpus Ecclesie discindentes. Hec in breui pietatem uestram nos omnes episcopi qui in Antiochiam Dei sumus gratia congregati docuimus.« Et post hec, cum multos et antiquos doctores  Ecclesie nominatim commemorarent, sicut etiam Proclo scribentes episcopo fecerant, perhibentes eos similia docuisse Theodoro, ad ultimum dicunt: »Arbitramur autem etiam ipsi pio imperio esse inutile, dum homines huc atque illuc iactari coguntur, nec quiescere ab hac importuna hominum inquietudine. Stent ergo cause deposcimus tempestatis, et tranquillitatem Dei Ecclesiis disponi precipite.« Nihil, quantum estimo, religiose princeps, agendum nobis apud uestram mansuetudinem reliquerat sancta hec orientalium synodus sacerdotum. Quod enim non solum Ecclesiarum paci, uerum et ipsi imperio uestro inutile sit, ut uidelicet homines huc atque illuc iactari cogantur, nec quiescere permittatur, illi caute [1 1Kb] dixerunt: sed actum est, ut  hec uobis serius innotescerent, dum qui potuerunt hoc facere noluerunt, et qui uoluerunt, ne facerent ab eis oppressi sunt. Nam quis Christianus horum magne auctoritati, quis prudens horum consulte rationi non cederet? Denique scriptis eorum instructus etiam Theodosius imperator, sancti aui sui Theodosii secutus est in Theodoro Mopsuesteno iudicium, et salubria eorum decreta et monita non spreuit, aut distulit in effectum ducere, sicut inferius ostendemus. Et non eadem tunc fuerat causa Mopsuesteni Theodori: nec in preiudicium magne synodi, sicut nunc, damnari querebatur cum suis dogmatibus, nec cogebatur quisquam anathematizare eos qui anathema ei non dicerent. Quid autem, quasi nouum uel hereticum, synodus Chalcedonensis  in epistola uenerabilis Ibe damnaret, quod Theodorus, a tantis Patribus predicatus, et ab imperatore Theodosio maiore, a Deo imperii sceptra sumente, singularis habitus, etiam ab ipso Iba laudatus est? Neque enim parui pendere sancta synodus debuit beati quoque imperatoris illius iudicium, cui tantum ab Ecclesia tribuenda fuit auctoritas, quantum sibi ille nichil auctoritatis unquam contra Ecclesiam uindicauit. Proinde queso te, clementissime imperator, et obsecro pro reuerentia quam Christo Deo et eius sacerdotibus debes, ut exhortationem sanctorum Patrum tuorum obedienter accipias. Tibi enim modo loquuntur, tibi suadent isti omnes antiqui orientales episcopi. Tibi nunc dicunt, quod Theodosio minori aliquando dixerunt: »Si autem quidquam, imperator  sancte, obscurum aliquis inueniri dicat in Theodori episcopi uel aliorum litteris, hoc retractari necessarium non est. Quorum enim uita in sacerdotio et ministerio optimum habuit finem, his prelatam gloriam dedicamus, et non ex illis eos iudicamus, de quibus aliqui atrociter eos accusant. Impossibile enim est, cum homines sint qui in Ecclesia docent, ut calumniantium uituperationes effugiant. Et quid de Ecclesie doctoribus dicimus, quando et ipsa sancta Euangelia multi hereticorum ad suam recipiunt uoluntatem,  diuina dicta uertentes, et in multas partes corpus Ecclesie discindentes?« Exaudi itaque, religiose princeps, exaudi, precamur, hortantes te salubriter, patres tuos, si cupis ut eos pro te orantes Christus exaudiat. Graue est enim, ut quos olim presentes in corpore, et peregrinantes a Domino, Theodosius minor recepit, modo peregrinantes a corpore, et presentes ad Deum Iustinianus abiiciat in zelo fidei predicatus. Et Theodosius nullius obedientis in hac causa imperatoris inuitabatur exemplo; tu autem quod sequaris habes. Et Theodosius utilitatem ipsius obedientie nondum erat expertus; tu autem rerum exitu cognouisti quomodo eius interdictione sedata fuerit illa tempestas. Incomparabiliter itaque utilius tu respondes, clementissime imperator,  exspectationi totius Ecclesie, quam ille respondit: quoniam incomparabiliter maior est nunc causa non condemnandi Theodorum quam illis temporibus fuit. Si enim Ioannes Antiochenus, et omnes orientales episcopi quos memorauimus, siue Domnus eque Antiochenus, ex cuius epistola quedam [1 1Kb] memoraturi sumus, possunt aliquibus uideri pro solo Theodoro certasse; nos autem, qui timemus anathematizare Theodorum et omnes qui ei non dicunt anathema, non pro solo Theodoro nec pro solo Chalcedonensi concilio, ubi cum postea laudes eius recitarentur damnatus non est, uerum etiam pro ipsorum Ioannis et Domni Antiochenorum, et omnium orientalium sacerdotum, et beati Procli damnatione certamus, qui non tantum ei anathema non dixerunt,  sed nos quoque dicere uetuerunt: quid ergo Theodosius minor adeunte se etiam predicto beato Proclo responderit, quo utilius uos respondere possitis, insinuare debemus. »Imperatores Cesares, Theodosius et ualentinianus, uictores, triumphatores, piissimi, semper Augg., Deo amatori Ioanni archiepiscopo et synodo cum eo in Antiochia congregate. Turbam atque tumultum qui euenit in Oriente [a 1Kb] , nostrum cognouit imperium per religiosissimum et sanctissimum Patrem nostrum et episcopum Proclum. Quoniam ergo pro quiete et pace omnium prouidemus, precipue autem pro fide catholica, que nostrum quoque custodit imperium, uestre scribimus sanctitati, quatenus pacem obtineatis, et nullum uerbum intendatis eorum qui uolunt contra salutem propriam  religionem sanctissimam conturbare. Intentio etenim nostre diuinitatis illa est, ut omnes homines cum quiete degant: precipue autem sancte Dei Ecclesie, per quas et nos saluamur, et nostrum pollet imperium. Hac itaque uoce quieti Ecclesie prouidentes nos aliquid de uobis utilius [2 1Kb] , nisi ut quoque cum omni statuatis Ecclesia, ne quis aduersus eos qui in eius pace defuncti sunt, quidquam de cetero tale presumat.«



CAPUT Iu. Quod synodus eadem Orientis ad Cyrillum etiam de non damnando Theodoro scripserit.

Adiiciam uero et aliam sepe dicti sancti Ioannis Antiocheni et synodi eius epistolam ad beatum etiam  Cyrillum [b 1Kb] pro non condemnandis dictis Theodori scriptam. »Deo amabili [* 1Kb] et sanctissimo episcopo Cyrillo Ioannes Antiochie, et qui cum eo Deo amabiles episcopi conuenientes ex unaquaque prouincia que in Oriente est Dei gratia, in ciuitatem amabilem Christo Antiochiam, propter litteras sanctissimi episcopi domni Procli.« Et infra, loquentes de ipsis qui, ut dictum est, uolebant importune quedam de Theodori libris excerpta capitula condemnari, sic inquiunt: »Nunc autem iidem ipsi, uelut ex somno exsurgentes, perrexerunt ad regiam ciuitatem, et eam perturbantes, ecclesiasticam pacem, quantum in ipsis est, turbauerunt. Sanctissimo enim episcopo Proclo tomum recte reuera et pie habentem, quem ad Armenios scripsit, nobis destinante, et nostrum querente consensum, omnia facta sunt a nobis, et in  nullo minus fecimus. Erat autem et hoc in presenti tempore superuacuum, propterea quod iam Dei gratia omnes ubique unum et eumdem custodiunt pium intellectum. Solent enim aliquoties res que quasi necessarie uidentur, nisi opportune fiant, augmentum perturbationis accipere. Aliud etiam malum est in istorum festinatione manibus extensis [** 1Kb] [c 1Kb] , et alter tomus excerpta quedam habens beati Theodori qui fuit Mopsuestie episcopus, et ea que ille in diuersis libris dixisse uidetur, uolentes eis anathema inferre. Propter hoc petimus ut mentem tuam nobis applices studiosius quam in aliis rebus, et dignare considerare malum opus hoc esse, nisi ex communi sententia illud exstinguere labores. Dedit enim tibi Deus super uelle etiam posse, ut in commune omnes  iuues [* 1Kb] . Sunt in illo tomo quedam incerta, et aliter quam dicta sunt intelligi ualentia, confitemur hoc etiam nos: plurima uero eorum aperta uidemus, et sine aliqua ambiguitate recta. Sed illis que putantur obscura, similia multa et a plurimis anterioribus eius et gloriosis Patribus dicta inuenimus; et periculum hinc pendet non leue, ne in istis etiam illorum [** 1Kb] soluamus, eius uiri reprobantes dicta qui in episcopatu quidem defunctus, agonibus autem aduersus Arianos [1 1Kb] et alios hereticos, decem millibus per omnem suam uitam ubique decoratus est. Quod si fiat, multa etiam ab aliis sanctis Patribus, aperte dicta retractaturi sumus et reprobaturi. Excerptis enim istis similia quedam inuenimus apud ter beatum et nobilem Athanasium, quedam etiam apud  beatum Basilium, quedam apud Gregorium utrumque; multa uero et apud Amphilochium sepius dicta, non parua uero et apud communem Patrem beatum Theophilum. Sunt enim que etiam tua sanctitas ita confitetur, et eumdem de illis habes intellectum. Quedam etiam ab ipso amabili [*** 1Kb] Deo Proclo in eodem ipso tomo quem ad Armenios misit, quo multis sensibus istis decerptis concurrit. Et dies nos deficiet percurrentes beatum Eustachium Antiochie [**** 1Kb] ciuitatis episcopum, qui fuit pro recta fide in Niceno concilio, et magne fame Alexandrie uestre [2 1Kb] ; sed etiam post illos sanctissimos episcopos, Meletium, Flauianum, a quibus plura istis concordantia dicta sunt. Quid iam dicam de his qui in Occidente secundum doctrinam [3 1Kb] et eamdem confessionem decorati  sunt, quos etiam tua sanctitas melius nouit? Intende itaque, rogo, ad quod precipitium nos impellant, qui ad nullam utilitatem uerbis contendunt. Quid non hinc lesionis uel corruptionis et confusionis plenum generetur, si aperiamus ianuam his qui dicta [4 1Kb] transeuntium Patrum euertere [a 1Kb] ? quale damnum non apertum erit dicta non solum refutare, sed etiam anathematizare? Ut enim aliud alicui placeat, aliud non, in aliquorum dictis, siue antiquorum, siue posteriorum, siue non nostrorum [5 1Kb] , alia ratio est. Ut autem et anathema eis imponatur, arbitramur audax et asperum apparere, etsi persone cum dictis non anathematizentur. Quis enim nostrum speret quod alium [6 1Kb] possit mouere, aut quid horum non prebeat occasionem semper ut populi perturbentur?  Et hoc quidem, et uiuentibus et transeuntibus  contingere solet: quod non scienti tantum hec dicimus, sed etiam plus omnibus [7 1Kb] considerare ualenti magnitudinem huius absurditatis. Quid autem non prebeamus ex hoc desiderabile Nestorii defensoribus? Quis enim eum non honorabit, si cum isto et aliis qui in episcopatu uitam deposuerunt, simul anathematizetur [8 1Kb] ? aut ubi eius opinio per hoc non accipiat incrementum? Quis autem deceptorum hominum, de istis occasionem assumens, non confessorem uocauerit, ueluti propter illum passum que passus est [9 1Kb] , que etiam illi qui in Ecclesia fulserunt passi sunt? Quis autem mentem habentium nescit quia ea que dure a beato Theodoro dicta sunt, necessitate compulsus dixit? Proponebat enim eum totus in commune Oriens inter eos qui ante nos fuerunt,  sicut uirtutem multam doctrine habentem aduersus hereses, contra quas pugnans et dimicans quadam diuisione usus est, non ex prauo intellectu ueniens, sed efficacius aduersus hereticos illo modo uti iudicans: neque unitatem summam ignorans uel negans, absit, pleni enim huiusmodi sunt omnes eius libri, sed naturarum proprietates amplius diuidens, sicut ei pugna quam aduersus hereticos habuit, faciendum dictabat. Hoc et tua religiositas dispensauit aperte in anterioribus litteris uestris ad satisfactionem quorumdam uenerabilium cepiscoporum nostrorum: quod et ipsum tue uirtutis tueque sapientie proprium est.« uerum ego, religiose princeps, quantum ex his dictis afficior, quibus uenerabiles Patres per donatam sibi a Deo sapientiam  preuenerunt quidquid in causa Theodori pro magna synodo respondere possemus; tantum doleo, et illis quod factum est imputo, qui non hec ante uobis ostendere consueuerunt [10 1Kb] . Quis enim credit, quod uel tante auctoritati religio tua, uel prudentia tali rationi resisteret? Hec enim uerba synodi Orientis, non dicam timorati et sapientis principis animum, sed cuiuslibet hominis quem non penitus deseruit humanitas, commouerent. Nam si tunc potuerunt ardentem flammam restinguere, quanto magis nunc a uobis obtinere possent ne quis resuscitaret exstinctam? Si autem ueluti ex somno exsurgentes dicti sunt illi, qui cum nichil contradixissent uiuenti Theodoro, post eius ebitum illo tempore perrexerunt huc ad regiam ciuitatem, ecclesiasticam  pacem, quantum in ipsis est, conturbantes: quid de  istis fautoribus hereticorum dicendum est, qui post centum annos somnum illorum qui rem [1 1Kb] malo suo surrexerant, peius euigilare ceperunt? Proinde synodus Chalcedonensis quomodo iusta ratione culpetur, quia credidit orientalibus Patribus in concilio congregatis, quos nouerat, et non negasse quod quedam in Theodori scriptis aliter quam dicta sunt possent intelligi, et affirmasse quod recto sensu prolata sunt, sicut ex aliis plurimis eius dictis intelligebant, que aperta et sine aliqua ambiguitate recta se uidere dixerunt? Sciens etiam eosdem Orientales perhibuisse, quod illis dictis Theodori que putantur obscura, multa similia et a plurimis anterioribus eius et gloriosis Patribus dicta sunt. Sed noluit [2 1Kb] eius uiri dicta reprobare, qui in episcopatu quidem  defunctus est, agonibus autem aduersus Arianos et Eunomianos, et alios hereticos, decem millibus per omnem suam uitam ubique decoratus est. Nunquid debet pro hac modestia et ratione culpari? presertim quia non leue periculum impendebat, ne dictis eius condemnatis, etiam illorum Patrum omnia soluerentur. Consultissima igitur et prouida potius quam Nestoriana, dicenda est illa synodus, que prudenter et occasiones abstulit quibus possunt populi perturbari, et excusationem uel etiam auctoritatem Nestoriano errori non prebuit; quod profecto faceret, si Nestoriani dogmatis auctorem iudicaret esse Theodorum a tantis Patribus predicatum. »Propter quod et ipsi dicebant: Aut quid horum non prebeat occasiones, ut semper populi perturbentur? quid  autem non prebeamus ex hoc desiderabile Nestorii defensoribus? quis enim eum non honorabit, si cum isto et aliis qui in episcopatu uitam deposuerunt, simul anathematizetur?« et cetera que ab eis commemorata, nos quoque uidemus Nestorii potius excusationi proficere. Sed et beatum Cyrillum et alios qui cum illo Ephesum conuenerant Patres sancta illa synodus tacite reprehendisse uideretur, quod predictos Orientales, eumdem Theodorum defendentes, et multo amplius laudantes, iniustum duxerunt hereticos iudicare. Neque enim solus beatus Cyrillus, an non etiam memorati sacerdotes eius qui cum illo fuerunt Ephesi, maxime uero Aegyptii, hanc Orientalium de Theodoro sententiam cognouisse credendi sunt, qui tamen omnes in ipsorum communione  manserunt? Unde cognoscis, imperator, illa tria que huius operis partitioni subiunximus, hic iterum atque iterum simul ostendi. Quoniam si Chalcedonensis synodus uel pro laude Theodori epistolam uenerabilis Ibe damnasset, excusasse [3 1Kb] Nestorium et culpasse beatum Cyrillum atque Ephesinum concilium probaretur. Quas ob res omnino pie atque prudenter egit, ut discerneret a Nestorii causa causam  Theodori. Nestorius enim perfidiam suam noxie diligentie celabat obtentu, negans sanctam uirginem Dei matrem; et admonitus atque increpitus, offensionem totius concepisse [4 1Kb] Ecclesie. Theodorus autem, non Ecclesie contradicens, sed hereticis [5 1Kb] , quedam sic locutus est, ut nisi ad intentionem dicentis lector aspiciat, offendatur in uerbis. Nec unum esse Christum in duabus naturis abnegabat, sicut ostendimus, sed necessitate hereticorum oppugnantium cogebatur multum proprietates discernere naturarum. Unde dictum est: »Proponebat enim eum totus in commune Oriens, sicut uirtutem multam doctrine habentem aduersus hereses, contra quas pugnans et dimicans, multa quadam diuisione usus est, non ex prauo intellectu ueniens, sed efficacius aduersus  hereticos se illo modo uti iudicans: neque unitatem summam ignorans uel negans, absit, pleni enim sunt huiusmodi omnes libri, sed naturarum proprietates amplius diuidens, sicut ei pugna quam aduersus hereticos habuit faciendum dictabat.« Si uero licebit posteris antiquorum predicatorum dicta simplicia, uelut hereticorum frandulenta discutere, nec considerare quod in presentes, non in futuras, quas nesciebant, hereses intendebant, plurimos cum Theodoro sine dubitatione damnabimus. Nam sicut hi Patres orientales perhibent, multa in eis inueniuntur que non seuerum iudicem, sed pium querant interpretem. Quorum Orientalium testimonio quia non creditur, idcirco nos ex dictis antiquorum doctorum Ecclesie pauca de multis proferimus, ut  Eutychiani uel fautores eorum dissimulare non possint, quod in condemnatione dogmatum Theodori quam in destructione Chalcedonensis concilii quesierunt, illorum quoque Patrum quos uenerari se dicunt, doctrina damnetur. uerum et his omissis uel paululum intermissis, reprehendi non potest sancta synodus, quod uenerabilis Ibe epistolam pro eius laude non iudicauit hereticam. Primum quidem, quoniam tantorum Patrum sententiam secuta est, quod solum eius defensioni sufficit; deinde quia nec illud improbandum est, si aut eos qui de quibusdam scriptis Theodori causarentur, credidit occasionem facere contrario dogmati quo tenebantur, uel ea minus intelligendo culpare, aut ipsum Theodorum minus commodis explicasse uerbis que sentiebat, quod  multis potest catholicis doctoribus euenire. Nam sepe etiam intentione aduersariis resistendi in dicendo modus exceditur; nec facile est homini futuras euitare questiones, cum aduersus presentes toto nisu mentis insurgit. Agebat enim Theodorus frequenter tam libris quam sermonibus in populum contra Synusiastas [a 260Kb] , siue, ut ab auctoris sui nomine sunt uocati, Apolinaristas, progenitores Eutychiane  dementie, qui temporibus eius exorti unam Christi dicebant esse naturam: quibus repugnans si forte per humanam fragilitatem lapsus inuenitur in uerbo, quid impium synodus fecit, quod cum tantis attestantibus credidit in sensu mansisse catholico? maxime quia necdum perfidia Nestoriana surrexerat, que sollicitum semper ex altera parte faceret disputantem; sed hoc solum quod uincere proposuerat attendebat. Quod si aliquo inexcusabili preoccupatus errore Theodorus ostendatur, non impie sancta synodus fecit, quod pie de Christi Ecclesia sentiens, credidit eum in tempore admonitum corrigere potuisse, ut in ea permaneret episcopus, et ob hoc pro ceteris quamplurimis que recte sapuit, non immerito eius doctrinam esse laudatam. Hec sane orientalium  Patrum uerba, quibus de Theodoro dixerunt: »Proponebat enim eum totus in commune Oriens inter eos qui ante nos fuerunt, sicut uirtutem multam doctrine habentem aduersus hereses:« conuenire serenitas tua cognoscit epistole beati Gregorii Nazianzeni, per quam eidem Theodoro scribens ait: »Si quidem aliud caput haberet prouincia, ad illud oporteret clamare et contestari; tua uero reuerentia superposita, ad te attendere necesse est.« Et iterum: »Hec comprimere non est nostre etatis et infirmitatis, sed tue prudentie atque uirtutis: quoniam tibi cum aliis facultatem donauit Omnipotens ad communem defensionem Ecclesie.« Quid uero etiam beatus Cyrillus rescripserit orientali synodo, prohibens non tantum personam, uerum etiam dicta Theodori  condemnari, tertio memorauimus libro.



CAPUT u. Quod Domnus Antiochenus Theodorum laudet in synodica ad Theodosium imperatorem, et quod iidem omnes Patres doceant mortuis in Ecclesie pace de functis non esse insultandum.

Nunc igitur Domni Antiocheni synodicam memoremus epistolam [a 1Kb] , qui sicut eius decessor Ioannes, et ipse imperatori Theodosio scribens: »uestram, inquit, docere cogitur pietatem, quoniam Apolinaris heresiarche impietatem Eutyches presbyter renouare pertentat, et apostolicas labefactare doctrinas, mysterii incarnationis dogma corrumpens, et diuinitatem Unigeniti et humanitatem unam naturam uocans,  commixtionemque et confusionem asserens factam, et salutarem passionem ipsi incontaminabili deitati adnectens, et hos qui columne ueritatis et propugnatores pietatis fuerunt, et aduersus omnem heresem clare uirtutem exercuerunt, Diodorum et Theodorum anathematizare presumit, et in hoc Apolinaris similis uanitati. Ille etenim linguam aduersus magnum Diodorum mouit, quoniam eum agentem impie obiurgauit. Clarum autem et hoc affinitatis dogmatum signum est: qui enim magnum pietatis certatorem Diodorum cum Apolinario uerbis blasphemis impetit, econtrario semetipsum ostendit similitudinem uanitatis illius amplectentem. Iste autem magnus Diodorus testem quidem pietatis habet clarorumque certaminum, magnum illum Basilium.  In illo enim claruit tempore quo Arii impietatis patroni, tunc imperatorum animas irretientes, aduersus ueritatem illorum mouere potentiam. Habuit autem iste in Antiochia certaminum cursus aduersus hereticorum austeritatem decertans. Dei autem homo sanctus Meletius, a quo appellationem habent apud nos apostolicorum custodes dogmatum , sacratissimum Diodorum gubernatorem Cilicie uniuerse preposuit [b 72Kb] , et Tarseorum ei regimen commisit. Iste in regia ciuitate cum Gregorio et reliquis qui eius erant studii, ter beatum Nectarium archiepiscopum ordinauit. Iste Ioannis magni doctor qui sedem regie ciuitatis ornauit, et uniuersum mundum doctrina compleuit. Iste diuulgatissimum illum Theodorum piis dogmatibus  enutriuit, et clare atque fortiter edocens laborare, hereticorum cateruis eum immisit. Et sacratissimus quidem Diodorus cum Athanasio magno, et Petro et Timotheo confloruit; Theodorus autem cum Theophilo, uiris uice luminarium orbem illustrantibus, et qui sedem Alexandrie ornauerunt; sed laudatores quidem horum illi in omni uita fuerunt, accusare autem eos nullus alicubi presumpsit euidenter.« Apparet etiam ex his que nunc protulimus, condiscipulum fuisse magni Ioannis diuulgatissimum Theodorum, cum quo, ut Domnus attestatur, a sancto quoque Diodoro, sicut a Flauiano Antiochensi, piis dogmatibus enutritus est. Hoc etiam simul est proditum, quod odium contra Theodorum Eutychiani [1 1Kb] ab ipso Eutyche patre suo contraxerint,  qui diuinitatem Unigeniti et humanitatem, unam naturam uocabat, commixtionem et confusionem asserens factam, et salutarem passionem ipsi incontaminabili deitati adnectens. Non ergo mirum si rami infelices amarissime radici sue conueniant. At ego hic iudicium uestre pietatis exspecto, cui sententie nos in causa Mopsuesteni Theodori adiungi oportere censetis: utrumnam uesanie Eutychis heredumque eius, qui pro sua pecuali stultitia qua tenentur, in eius condemnationem frustra semper armati sunt, an Ioannis Constantinopolitani eius condiscipuli, et Gregorii Nazianzeni, Ioannis deinde Antiocheni atque orientalis concilii uniuersi, Cyrilli ac Procli eidem rescribentium, et huius Domni Antiocheni? Puto, clementissime imperator, quod magni sceleris magneque  profanationis esse iudices, istorum luminarium mundi pro Theodoro Mopsuestie calcare sententiam, et ad tenebras cecitatis Eutychiane transire, ut in Ecclesia catholica hereticorum exerceamus inimicitias, et alieno contra nostros odio militemus. Si autem profanum nobis est, in solius condemnatione Theodori Patrum calcare sententiam, ut Eutychianorum desiderio satisfiat, nedum ipsos condemnare uenerabiles Patres, decernendo uel decernentibus assentiendo, ut anathema sit qui Theodoro Mopsuestie non dicit anathema. Quod ergo uos religio uestra profanum iudicare compellit, hoc etiam uenerabilis synodus Chalcedonensis profanum iudicauit, sicut iudicare debuerat, Eutychis iudicium in causa Theodori sequi, contra quem fuerat  congregata, potius quam istorum Patrum, quorum eum testimoniis refellebat; et ideo, Domno Antiocheno cum multis Patribus attestantes quod diuulgatissimus Theodorus, cum magno Ioanne qui sedem regie ciuitatis ornauit, a Diodoro piis dogmatibus fuerit enutritus, epistolam uenerabilis Ibe siue Theodorum condemnare non debuit, cum ex ea recitari laudes eius aduerteret. Quippe cum et hoc sciret, quia communem ab Apolinaristis et Eutyche accusationem cum suo magistro Diodoro sustinebat, Diodorum uero similiter sciret testem pietatis clarorumque certaminum habuisse magnum Basilium et sanctum Meletium, a cuius nomine Ariani nos Meletianos appellant; et Gregorium et alterum Gregorium, cum quibus beatum Nectarium in regiam  ciuitatem episcopum ordinauit, cumque Alexandrinis episcopis, id est Athanasio magno, et Petro et Timotheo confloruisse, quod etiam ex eorum epistolis quarto libro docuimus; sicut ipsum quoque Theodorum cum Theophilo, uiris uice luminarium orbem illustrantibus. Et utique non posset magna Chalcedonensis synodus crimen intolerabilis presumptionis euadere, si Apolinaristas et Eutychem sequeretur, qui Diodorum et Theodorum cum Basilio et Meletio, et utroque Gregorio, et Ioanne, et Nectario, et Athanasio, et Petro, et Timotheo atque Theophilo, in predicatione uerbi conuersatos sine querela, falsis  criminationibus impetebant. Nonne hoc erat sapientiores et diligentiores Apolinaristas, et Eutychem ostentare, et condemnare tot uenerabiles Patres, qui conuenientes Diodoro atque Theodoro, nichil inde istos [1 1Kb] unquam reprehendisse monstrantur? Horum itaque Patrum auctoritate calcanda et conterenda fuerat Eutychianorum stulta presumptio, et non mendaciter excusanda synodus, que sanius et fortius potest acceptabili, quod diximus [2 1Kb] , ratione et euidenti ueritate defendi. Tantis autem ac talibus Ecclesie Christi magistris diuulgatissimi Theodori uitam doctrinamque laudantibus, et testantibus quod clare et fortiter laborans hereticorum cateruas euerteret, nusquam accusatus a quopiam, cum quidam eum et eius dogmata condemnarent; quid arroganter  egi, religiose imperator, quoniam hoc de me uisum cuidam est uel sentire uel dicere, quod inter utrosque medius nec predicare illum uolui nec damnare: presertim quia, sicut superius diximus, non saltem solum Theodorum, sed omnes qui ei anathema non dicunt, anathemati subdiderunt. Quomodo autem facillime probaretur non esse dicendum anathema Theodoro, nisi et omnes anathema illi non dicentes eius damnationi coniungerent? Quod quam crudele esset et nimis iniquum, etsi hoc nulla Patrum sententia fieri uetaretur, uidere perfacile est. Nunquid enim anathema esse deberent qui Theodoro Mopsuestie, uel quia incognitos et incertos haberent, si fuissent aliqui eius erroris, uel quia in Ecclesie pace defunctus est, metuerent anathema dicere?  Nam si cauillari quisquam uolens obiectet eis, ac dicat: Quid commeruit innocentia infantium uel necessitas mutorum, ut a uobis anathema fierent qui nec Theodoro Mopsuestie nec cuiquam dicere possunt anathema? Multum pro sua peritia, sicut arbitror, estuabunt. Quantum porro et ipsorum hereticorum mentes, cum in omnibus, tum maxime in hoc facto, furoris sui zelo fuerint obscurate, satis clarum est: qui dum longis sue factionis ambagibus ad euacuationem Chalcedonensis synodi peruenire contendunt, illos etiam Patres quos uenerari se dicunt, simul etiam condemnari cum Theodoro nescierunt. Nam doceant nos uel ipsi uel fautores eorum, si uere aliquid possunt, quomodo simul et Theodorus talis pronuntietur hereticus, ut ab eius  nomine iam Theodoriani uocentur, qui Nestoriani hactenus uocabantur; et laudatores fidei et doctrine eius non uideantur heretici, ut de omni Ecclesia taceam, que illum, donec aduixit, habuit honoratum. Hic itaque probent subtilitatem sue doctrine. Hic exerceant illud ingenium petulans procacemque scientiam, qui perite philosophari se putant, qui calumniari aliis mortuis possunt, cum defendere sua dicta non possunt. Ideoque uel nunc admoniti debent nobis [3 1Kb] improbare quod factum est. Quod si noluerint, catholici saltem desinant uel iniuste uel nimis seuere de mortuis iudicare, et synodi Chalcedonensis  auctoritatem tali hereticorum argumentorum [1 1Kb] destruere. Nam cui rei necessaria est ista multa iustitia, que cum male argumentantibus hereticis fauet, dure atque crudeliter in sanctorum Patrum contumeliam redundauit? Nonne proprie uidetur in Ecclesiaste talibus interdictum, ubi scriptum est: Noli effici iustus multum, et noli argumentari abundanter, ne forte obstupescas, ne impie agas multum; et noli esse durus, ne moriaris in tempore non tuo . Et quia ibi sequitur dicens: Bonum est parcere te in hoc equidem; ab hoc noli contaminare manum tuam, quia is qui timet Deum euadit omnia. Maluimus nos, pro Dei timore, ut euaderemus hanc culpam, parcere uenerandis Patribus quam illis admisceri qui manus suas contaminauerunt, inconsulta  eos subscriptione damnantes. Pertinet igitur ad pietatis uestre iustitiam, ut qui non iudicatis paterne sententie contemptores [2 1Kb] , qui se tantis Patribus prudentius intellexisse, et utilius fidei consuluisse gloriantur; multo minus me uel de cetero iudicetis, qui non meum, sed tantorum Patrum uideor in Theodoro sequi iudicium: quod etiam sancta synodus Chalcedonensis secuta est, sciens eum et a Ioanne Constantinopolitano atque Gregorio Nazianzeno, superstitem predicatum, et post obitum ab Ioanne et Domno Antiochenis, ac tota synodo Orientis, atque Cyrillo Alexandrino et Proclo Constantinopolitano, contra hereticorum calumnias multiplici ratione defensum. Unde magis probatur quod stulte propter hoc putetur heretica, quod in causa Theodori  illorum Patrum testimonio fidem habuit, quorum fidem in suis definitionibus tenens hereticos improbauit. Animaduertendum sane uidetur et fidelium cordibus inculcandum, non tam pro causa Mopsuesteni Theodori, quam pro cunctorum qui uitam in pace Ecclesie finierunt atque finierint; quod omnes hi Patres quorum sententias memorauimus, diuersis quidem uerbis, sed eodem sensu, pronuntient quoniam unusquisque in uita sua corruptioni Ecclesie pertinaciter non resistens, post mortem cum suis dictis non debeat abdicari. Sanctus quoque Ioannes Antiochenus et tota synodus Orientis, beato Proclo scribentes, inter alia sic queruntur: »Et quid de cetero nominis adsit doctrinis, sic admirabilibus et famosissimis uiris post mortem damnatis?  Non meum [a 1Kb] ergo est gloriosis eorum qui precesserunt opinionibus insultare, neque iudicare eos qui honorate defuncti sunt, sed solius iudicis uiuorum et mortuorum.« Scribentes etiam Theodosio imperatori dicunt: »Si autem quidquam, sancte imperator, obscurum aliquis inueniri dicat in eius uel aliorum litteris, retractari [3 1Kb] necessarium non est. Quorum enim uita in sacerdotio et ministerio optimum habuit finem, his prelatam gloriam dedicamus; et non ex illis eos iudicamus, de quibus aliqui atrociter  nos [4 1Kb] accusant.« Proclus etiam sic deploranti et conquerenti predicto Ioanni, et synodo orientali respondit: »Quando enim ego scripsi tue sanctitati oportere aut Theodorum, aut alios quosdam qui prius defuncti sunt, anathemati subdi?« Et infra: »Neque autem de Theodoro neque de alio quoquam qui iam defuncti sunt, scripsi tibi, Deo amantissime, ut aut anathematizetur, aut abdicetur.« Item scribens Maximo diacono dicit: »Quomodo ergo per litteras didici nunc, quia Theodori Mopsuesteni et aliorum quorumdam nomina preposita sunt capitulis ad anathematizandum, cum iam illi ad Deum migrauerint, et eos qui iam uitam reliquerunt, superuacuum est iniuriari post mortem, quos nec uiuos aliquando culpauimus.« Cyrillo etiam scribens memoratus Ioannes  Antiochenus cum orientali concilio dicit: »Quid non hic lesionis uel corruptionis et confusionis plenum generetur, si aperiamus ianuam his qui uolunt dicta transeuntium Patrum euertere? quale damnum non apertum erit dicta non solum refutare, sed etiam anathematizare?« Cyrillus quoque rescribens eidem Ioanni et eius synodo, sic ait: »Nisi forte in mentem assumendum est quod continuare uolunt, cum maxime neque in promptu est persona quam culpe supponunt, et capitulorum redargutio incerta, et qui hec agunt in incertum currentes et erem uerberantes inueniuntur.« Et infra: »Sed iuste audient, tamenetsi nolunt, qui huiusmodi causas prebent, Obliuiscimini uos ipsos, quoniam aduersus pulueres arcus extenditis: non enim superest qui apud uos inscriptus  est. Et me nullus culpet in hec uerba progressori. Graue est enim insultare defunctis, uel si laici fuerint, nedum illis qui in episcopatu hanc uitam deposuerunt. Iustissimum enim apparet prudentibus uiris, cedere prescienti uniuscuiusque uoluntatem, et cognoscenti qualis unusquisque nostrum futurus sit.« Hec animo nobis tenenda, hec non solum presentibus, sed etiam futuris, si qui forte rursus emerserint, presumptoribus opponenda, ne quis condemnare audeat, nisi correptioni pertinaciter resistentem. Quod si etiam quisquam ex his Patribus, qui consona et una uoce [5 1Kb] pro Theodoro responderunt, quod absit a conscientia et ueritate sanctorum, preuaricatus ab omnium communi sententia, contrarium sibi tantisque Patribus habuisse  postea iudicium probaretur; ipsius potius qui discordaret ab omnibus, non omnium communis pro Theodoro fuit euacuanda sententia. Propterea si qui sunt, qui uituperantes beatum Cyrillum, dicunt quod aliter postea de Theodoro Mopsuesteno locutus est, quam in hoc iudicio, quod commune cum Ioanne Antiocheno atque orientali synodo et Proclo Constantinopolitano habuerit, in quo probatur etiam eius condiscipulo Ioanni Constantinopolitano, Gregorio Nazianzeno et Domno Antiocheno congruere; recipiendi  non sunt aduersus eumdem Theodorum, uel potius aduersus ipsum beatum Cyrillum, quem talia dicendo, quantum in illis est, inconstantem uideri faciunt atque mutabilem. Nam defensioni synodi Chalcedonensis, que Theodorum non iudicauit esse damnandum, tametsi nullam pro eo Cyrilli episcopi sententiam teneremus, sufficerent procul dubio tot aliorum Patrum testimonia; sufficeret postremo, si hec etiam defuissent, Ecclesie catholice communicatio, in cuius pace non solum sine ulla querela, sed etiam cum gloria magna defunctus est.



CAPUT uI. Quod officere Theodoro non debeat, si contra illum postea scripserit Cyrillus, et quod damnari Theodorus sine Diodoro non possit.


Repellendi ergo sunt ac merito cercendi qui uolentes in preiudicium sancte synodi condemnari Theodorum, tantis uenerandis Patribus, et Ecclesie, sibique ipsi beatum Cyrillum posthac dicunt exstitisse contrarium. Ut autem non suspectum lectorem uel dubium relinquamus, siue scripserit aliquid aduersus Theodorum Cyrillus, siue non scripserit, defensio synodi [1 1Kb] debet nobis ex omni parte constare. Et ideo certum aliquid de hoc incerto conficiendum est, quod recte secuta uideatur, ut Theodorum uel eius dogmata non damnaret, cum apud se recitari laudes eius animaduerteret. Inueniuntur itaque ex nomine beati Cyrilli quedam contra Theodorum, quedam pro Theodoro scripta. Unde necesse est aut  utraque esse beati Cyrilli, aut neutra, aut eorum alterutra. Si igitur utraque beati Cyrilli dicentur, cum eum in utrisque sibi contrarium, uel si uellet, sancta synodus sequi non posset: in his eum sequi debuit, in quibus non impugnat aliorum sententias Patrum Ecclesieque iudicium. Si uero neutra beati Cyrilli esse dicentur, nichil est cur sancta synodus putetur impugnare debuisse tantorum sententias Patrum Ecclesieque iudicium. Sin autem alterutra eorum beati Cyrilli esse dicentur, laudanda est sancta synodus quod illa eius esse credidit, que non impugnant aliorum sententias Patrum Ecclesieque iudicium. Quod si etiam aliquo certo et manifesto indicio probaretur quod illa contra Theodorum potius quam pro Theodoro scripta beati Cyrilli sint, idque ostenderetur  quod eamdem synodum minime latere potuerit: quis eam sic quoque culparet, quod Theodorum non et ipsa culpauit? Nam credis Cyrilli esse illa contra Theodorum scripta, in quibus tamen dictum est: »Scripti sunt a magno Theodoro aduersus Arianorum et Eunomianorum hereses 20 forte et adhuc amplius libri; et alia preter hec euangelica et apostolica scripta interpretatus est. Et hos quidem labores nullus ausus est increpare, sed dextro decreto honorare studium rectorum dogmatum quod in eis est.« Quomodo Theodorum culparet, uelut Nestoriane uel cuiuslibet heresis inuentorem, cum neque  20 et amplius libros irreprehensibiliter scribere contra hereticos posset, neque euangelica et apostolica scripta recte interpretari, si male quidquam de Christiana fide sentiret? Siquidem omnes hereticos non aliunde magis quam de Scripturis euangelicis atque apostolicis refutamus. Et est omnino sibi contrarium, ut simul dicatur quisquam et euangelica et apostolica scripta recte interpretatus fuisse, et non recte de Christiana fide sensisse. Quod si et hec contra Theodorum scripta, que sola putarentur esse beati Cyrilli, non semetipsa destruerent, nemo nisi absurdissimus iudicaret quod non eorum Patrum in Theodoro debuerit sequi sententiam, qui cum illo in eadem prouincia degentes, et frequenti ac familiari moderatione fidei conferentes [2 1Kb] , optime nouerant  qua intentione diceret que aliquos hanc ignorantes uidentur offendere. Nimis enim graue fuerat sonos sequi uerborum, imo signa sonorum atramento in chartulis figurata, et contemnere sanctarum conscientiarum testimonia, scripta non atramento, sed spiritu Dei uiui, non in chartulis sed in tabulis carnalibus [3 1Kb] , que doctrine Theodori testimonium preferebant. Illud uero quis nisi inconsideratus credat, nisi impudens dicat, nisi obstinatus affirmet, quod a sancta synodo Cyrillus uel soli Ioanni Constantinopolitano, non dicam preferri, sed conferri debuerit, non tantum pro maiore meritorum Ioannis auctoritate, uerum etiam quod de Theodoro ipsi magis, sicut antiquo amico et a principio condiscipulo, credere debuit, quam Cyrillo, quem nouerat etiam de ipso Ioanne similiter  iam defuncto contra iudicium sedis apostolice scripsisse, ut ex catalogo episcoporum nomen eius Atticus episcopus iuberet auferri, quasi profani et ab ecclesiasticis muris exclusi, eo quod non oporteret traditorem Iudam ascribi cum apostolis, neque Iechoniam expulsum connumerari cum Dauid et Samuele et prophetis? quem nouerat etiam predicto Theodoro communicasse, donec superesset, nec unquam corripuisse uiuentem, quando et ipse interpretari semetipsum posset, et certum facere si quid in illo dubium uideretur? Religiose itaque synodus ageret, si, fidem Cyrilli approbans in qua non dissensit a Patribus, suspicionem eius quam de Theodoro contra tantorum Patrum sententias habuit, non probaret; sicut etiam fidem Ioannis Antiocheni et ceterorum  orientalium, atque aliorum qui cum eis Ephesum ex diuersis prouinciis conuenerant sacerdotum approbans, in qua non dissenserunt a Patribus, suspicionem eorum quam de ipso beato Cyrillo habuerant improbauit: presertim quia si credidisse dicatur illa synodus Mopsuestenum Theodorum a beato Cyrillo culpatum, negari non possit quod etiam sanctum Diodorum simul ab eo reprehensum esse crediderit. Nam, sicut quarto libro memorauimus, unus est quicunque credatur reprehensor amborum, in eodem opere et in eadem fidei causa utriusque pariter culpatis: et idcirco si nulle fuissent pro  Theodoro Patrum sententie, quas procul dubio synodus impugnaret, si eum condemnare presumeret; perspicuum est quod iuste non posset absque magistro suo Diodoro Theodorus discipulus ex Cyrilli auctoritate damnari. Diodorum uero damnare non posset a magnis Ecclesie luminibus, sicut ostendimus, predicatum, id est ab Athanasio, Petro et Timotheo Alexandrinis episcopis, a Basilio Cesaree Cappadocie, a Ioanne Constantinopolitano, ab Epiphanio Cyprio, ab episcopis Egyptiis confessoribus sub ualente imperatore in exsilium missis; habentem etiam magnum testimonium Constantinopolitani aduersus Macedonium congregati concilii, cui eum interfuisse manifestum est; et religiosorum principum Gratiani, ualentiniani et maioris Theodosii;  Iuliani denique imperatoris apostate, reprehendentis quod Deum natum de uirgine fateretur, et quod Iesum Galileum et Deum eternum predicaret et mortuum. Proinde cum sancta synodus contra horum testimonia Diodorum condemnare nullatenus posset, quomodo Theodorum eius discipulum, uel si, ut dictum est, nullis fulciretur Patrum testimoniis, condemnaret, quem sine magistro hec eadem sentiente iuste condemnare non posset? Itaque nichil est cur ex his que dicitur beatus Cyrillus scripsisse contra Theodorum synodus reprehendatur, quod Ibe epistolam laudes eius continentem pronuntiauit orthodoxam: quando si etiam contra Theodorum scribens Cyrillus nichil pro Theodoro scriberet, laudanda esset sana ratio libertasque concilii Chalcedonensis, quod  non in toto Cyrillum approbaret; cum laudetur etiam Pauli minimi apostolorum sana ratio atque libertas, quod Petrum apostolorum primum adductum in hypocrisim et non recta uia incedentem ad ueritatem Euangelii fidenter improbans, in faciem illi restitit, eumque coram omnibus coram obiurgauit. Non ergo nouum uideretur, nec religioni Christiane contrarium, ut contra tantorum Patrum sententias Cyrillum sancta et magna illa synodus non acciperet in causa Theodori, sicut neque in causa Constantinopolitani Ioannis accipiendum esse quis dicit.



CAPUT uII. Quod si suspectus de heresi fuisset Theodorus, eius temporis Patres id minime dissimulassent, et quod illorum potius quam Cyrilli unius de Theodoro sententie credendum sit.

 Quod si nobis in defensionem ipsius magne synodi etiam illorum Patrum in scripto testimonia deessent, quibus commendatur fides atque doctrina Diodori, sine quo Theodorum docuimus iuste non posse damnari: nunquid culpabilis iudicari debet quod Ecclesie testimonium non contempsit, in cuius perpetua pace excellenti honore Diodorus Theodorusque manserunt? aut illius temporis Ecclesiam, cum neque adhuc Eutyches, neque Nestorius esset exortus, Eutychiani audebunt de  Nestoriano dogmate criminari? Non arbitror quod hoc aperte palamque presumant. Sicut ergo lex naturalis una et tota in hominis mente defixa, cuius meminit Dominus in Euangelio dicens: Omnia quecunque uultis ut faciant uobis homines, et uos facite eis: hec est enim lex et prophete ; multo fortior inuenitur quam ea que foris habetur in litteris: ab illa quippe interiore regula descenderunt, et illius partes sunt singula queque nobis forinsecus in scripto data pro lege; nec omnia collecta simul, uel etiam multiplicata, possunt mensuram illius interioris excedere. Ita fortius est unum illud generale testimonium Ecclesie, que neminem unquam expulit aut iudicauit hereticum, nisi correptioni pertinaciter resistentem; quam multa que semote ac priuatim  certarum personarum pro Diodoro Theodoroque protulimus: partes enim sunt et ipsa unius testimonii generalis Ecclesie, et quantumlibet multiplicentur, eius auctoritatem ac terminum non excedent. Sed quemadmodum, cum illam naturam [1 1Kb] et interiorem legem, que tota simul est, homo desereret in exteriora delapsus; opus erat intimorum contemptorem particulatim [2 1Kb] priuata scriptorum testificatione conuincere: non quod partes toto, et membra uniuerso suo corpori preferamus; sed quia conuenientius hoc modo calumniatores magne synodi iudicauimus refellendos: sic nec [3 1Kb] generali symbolo fidei Christiane qua [4 1Kb] initiamur, quidquam est fortius, quamuis scripto non tradatur; uerumtamen aduersus corruptores intelligentie et uirtutis [* 1Kb]  eius, utimur etiam priuatis testimoniis Patrum que continentur in scripto, cum et omnia illa uni generali symbolo seruiant, nec prefixos terminos eius excedant. Et ideo, sicut dictum est, uel si nobis deessent hec testimonia Patrum litteris commendata, que in propugnationem [5 1Kb] synodi Chalcedonensis pro Diodoro Theodoroque protulimus, nemo sapiens diceret, quod aut religiosiorem se aut sapientiorem eisdem sanctis Patribus et multis aliis credere debuisset, qui temporibus Diodori atque Theodori Ecclesie Dei luminarium uice fulserunt; ut quos illi uiuentes non excluserunt, quando magis possent alios corrumpere si fuissent heretici, pia synodus ac religiosa mortuos crederet excludendos: cum si aliquid in eorum uerbis quosdam uideretur offendere, alia potius eos  credere debuerit intentione dixisse, aut familiariter admonitos in ipso tempore correxisse; quam semetipsum [6 1Kb] religione uel sapientia tam multis uenerandis Patribus anteferre. Nunquam enim, sicut didicimus, tantos ac tales simul habuit doctores Ecclesia, quantos et quales Diodori Theodorique temporibus. Ut enim propter lingue diuersitatem scientissimos uiros Ecclesie occidentalis omittam, quanquam multi ex illis etiam in Greco eruditi essent eloquio,  ut Diodori atque Theodori scripta legentes intentionem eorum cognoscere potuissent; ut preteream et illos Grecie doctissimos qui episcopi non fuerunt, cum eis Athanasius interea, Petrus, Timotheus ac Theophilus Alexandrini in uerbi predicatione degerunt; deinde Meletius et Flauianus Antiocheni; Nectarius quoque, et Ioannes, et Atticus Constantinopolitani; Amphilochius etiam Iconiensis, Epiphanius Cyprius, Basilius Cesariensis Cappadocie, et eius frater Gregorius Nyssenus, Gregorius Nazianzenus Gelasius, Cesariensis Palestine, Theotimus Tomitianus [* 45Kb] Scythie: quorum nemo Diodorum [a 1Kb] aliquando [1 1Kb] hereticum iudicasse monstratur: quin potius una cum eis ab hereticis Apolinaristis sustinuerunt inuidiam, tanquam duos  predicarent filios, duas Christi perfectas asserendo naturas. Quapropter uel si minus attente legere possent scripta Diodori atque Theodori, admoniti saltem hereticorum calumniis attentiores procul dubio redderentur. Quid igitur opus erat, in tantorum Patrum contumeliam, sacrilegum et impium ac petorem demonibus pronuntiare Theodorum, cum si etiam in aliquibus probetur errasse, peior demonibus iudicari non debuit in Ecclesie pace atque honore defunctus? De cuius laude nec reuerentissimi Photius ut Eustachius atque Uranius iudices Ibam episcopum reprehenderunt, apud quos ei sua epistola prius obiecta est atque discussa. Sed nec ipsi eius accusatores, uel cum imperatorem aduersus eum adirent, uel cum elicita accusatione [2 1Kb] iudices  memoratos adducerent, et in eorum examine multis et magnis et inauditis eum criminationibus impetentes, sepe ac diu confligerent, aliquid ei de laude Theodori opponere tentauerunt: quod procul dubio facerent, si ab Ecclesia Christi Theodorus aliquando iudicaretur hereticus. Unde Eutychianis dicimus, ut quia dissentiunt a synodo, que memoratam epistolam, duas Christi naturas et unam confitentem esse personam, pronuntiauit orthodoxam, refutatis ab ea saltem accusatoribus uenerabilis Ibe consentiant, nec in ea quidquam amplius quam illi calumniosissimi, impudentissimi atque obstinatissimi crimenentur. Quomodo uero Theodorum synodus predicta condemnans, uel si, ut dictum est, tam multorum Patrum testimoniis in scripto manentibus  minime repugnaret, ac non superius [3 1Kb] memoratos aut hereticos diceret [4 1Kb] quod intelligentes consentiebant prauis, ut aiunt, dogmatibus Diodori Theodorique communibus, aut nimis indoctos, si hoc putaret,  quod illorum dogmata intelligere non ualebant? Non enim de personis ignobilibus disputamus, quarum dici possit latuisse doctrina, cum de Theodoro scriptum sit, quod et 40 annis [5 1Kb] clare in doctrina prefulserit, et omnem heresem expugnauerit, et decem millia conscripserit libros aduersus errores, contra quos eum totus in commune Oriens proponebat, tanquam uirtutem multam doctrine habentem: et quod in expositionibus, quas in omnibus ecclesiis orientalibus et in hac regia ciuitate faciebat, probatus fuerit in conspectu sacerdotum, et imperatorum, et populorum. Quomodo [6 1Kb] si tales sancta synodus abdicaret, non, sicut diximus, omnes uenerabiles illius temporis Patres aut hereticos diceret aut ignaros? Quid itaque horum dicere  mallet ignoro; quod autem necesse est horum alterum dicere non ignoro. Multo igitur magis nunc, quia non desunt eorum testimonia pro Diodoro atque Theodoro, litteris etiam commendata, si Theodorum id quod Diodorus sentientem damnare presumeret, aut hereticos fuisse omnes hos Patres, aut ignaros et inscios dicere cogeretur. Sed nunquid ita mundo Christus irascitur, ut aures Christianorum ferant, si dicatur quod illa synodus Athanasium, Basilium, et utrumque Gregorium, et Ioannem, hereticos iudicare debuerit, ut temerarii condemnatores Theodori orthodoxi iudicentur? an, quod est satius, indoctos eos iudicare debuisse dicetur, ut istorum mirabilis peritia, quod maxime appetunt, efferatur? Sed ut hoc iterum uel amplius aliquid dicam,  nunquid ita mundo Christus irascitur, ut aures non dicam Christianorum, sed quorumque hominum, ferant doctiores istos nostros dici talibus doctoribus? An forte putabitur quod nec heretici dicendi essent a synodo illi Patres, quoniam non consentiebant dogmatibus Diodori atque Theodori; nec indocti, quoniam sciebant ea recta non esse; sed tantummodo negligentes, quod eos corrigere aut ab ecclesia pellere minus curauerint? At hoc ipsum quod tacuerunt in tempore, cum eis et ad intelligendum magna scientia, et ad respondendum sermo non defuisset idoneus, pro consensu teneri merito potest. Igitur etiam sic non aliud efficeretur, nisi ut illi sancti Patres heretici affirmarentur a synodo [7 1Kb] . Quamuis itaque in tali causa negligens tolerabilior  forsitan indicetur heretico, procul dubio tamen indocto deterior. uenerabiles autem Patres, quos indoctos illa synodus dicere non audebat, multo minus negligentes, quod est deterius, iudicare presumeret.  Diligentes igitur iudicauit, quos et sciebat temporibus eorum exortos hereticos expulisse. Ut enim omittamus eos quorum nomina abolita sunt cum heresibus suis, id est Basianos, quos et anthropomorphitas dicimus [a 30Kb] ; Semiarianos, Aetianos, Antidicomaritas [b 17Kb] , Massalianos, quos et Euchitas [c 9Kb] ; Euphemitas, Martyrianos, Sacianos [* 1Kb] ; temporibus eorum et exorti et expulsi sunt etiam Marriani [** 1Kb] , Photiani [1 1Kb] , Macedoniani, qui et Pneumatomachi; Aetiani, qui et Eunomiani; sed et Apolinariste. Et quomodo in his tantis emulatores fidei comprobati, in solis Diodoro atque Theodoro negligentes a sancta synodo crederentur? Igitur ut Diodorum ac Theodorum non expellerent, aut melius eorum dicta intellexerunt, sicut ab aliis sua uolebant intelligi, quod  nos facere nolumus, siue non possumus; aut rationem a presentibus cur ita locuti sint exegerunt; aut inuenerunt eos iam mutasse sententiam; aut quod extremum est, admonitos mutare fecerunt. Nam aliter eos in Ecclesia catholica manere potuisse quis sapiens catholicus credat? Cum uero tanta que dicta sunt, ego indoctus et Latine lingue, de causa apud Grecos habita, post centum annos pro meo captu et facultate, uel intelligere uel explicare potuerim; quanta credendum est illam sanctorum Patrum congregationem in causa penes se et recenti memoria cognoscere potuisse, illo etiam reuelante qui dixit: Ubi sunt duo uel tres congregati in nomine meo, ibi in medio eorum sum ? Nam fideliter inuocatus non solum a sacerdotibus, sed ab  omni quoque populo suo cuius fides et exspectatio ex illorum auctoritate dependet, primum dat omnibus congregatis unum cor et animam unam, ut nullus eorum suam uelit esse sententiam, nisi que fuerit ueritatis. Quoties ibi doctiores indoctioribus, et plures paucioribus, illo eorum medio cedunt? quoties  etiam per nescientes scienter operatur ipse qui potest omnia facere supra quam petimus aut intelligimus; aut qui [2 1Kb] promisit quod nobiscum sit omnibus diebus usque ad consummationem seculi? Utinam sibi nunquam secularis potestas, quod ei creditum non est in his negotiis usurparet, que nunquam feliciter usurpauit. Ceterum congregatis in suo nomine sacerdotibus suis Christus deesse non potest: quia cum sit omnipotens ueritas, mentiri nullatenus potest, sicut nec illi synodo defuit, que in causa quidem fidei omnium communiter Patrum doctrinam secuta est: in Theodori uero, non unius Cyrilli, uel si credamus [3 1Kb] quod dicitur, quia nec posset, cuius contraria sibi esse uidebatur uel incerta sententia; sed aliorum Patrum secuta est, quos et  auctoritate et numero et ratione preferre debuerat. Quis enim Ioannem Constantinopolitanum Cyrillo, quis plures probatissimos uiros uni, quis excusationem certissimam et constantissimam incerte et inconstanti accusationi non preferat [4 1Kb] ? Nihil igitur uel hinc calumnientur heretici, uel catholici offendantur. Que fuerat Ioannis ac Procli Constantinopolitanorum, Gregorii Nazianzeni, Ioannis ac Domini Antiochenorum et orientalis concilii fides, nec non Ecclesie a qua non est expulsus Theodorus, eadem fuerat et Cyrilli. De Theodoro tantum, sicut et de Diodoro, cui simul Athanasius atque [5 1Kb] Constantinopolitana synodus attestatur, in solo Cyrillo dicitur inueniri diuersa sententia; et quod est indicium certissime ueritatis, in ipsa dissensione consensus  unius eiusdemque fidei comprobatur. De quo enim Cyrillus Theodorum culpasse dicitur, manifestissime prauum defensores Theodori non denegabant [6 1Kb] ; sed hoc Theodorus non sensisse dicebatur. Inde igitur et ille putabat exsequendum [7 1Kb] esse Theodorum, quod uelut eadem senserit que male Nestorius sensit [8 1Kb] ;  ac per hoc utrique diuersa de Theodoro sentientes, Nestorii condemnationem sine ulla diuersitate firmabant. Quid ergo Nestorianos adiuuet, qui Theodori dictis, sicut et aliorum qui in Ecclesia claruerunt, male uti dicuntur, si qua de illo fuit diuersa Patrum sententia: cum et ideo fuerit accusatus, quia similia putabatur sapuisse Nestorio, et aliter non potuerit excusari, nisi probaretur alienus ab errore Nestorii? Hoc quoque meminisse iidem Nestoriani debent, quoniam in eis litteris orientalium Patrum beato Proclo rescribentium Theodorus excusatur, in quibus firmatur, sicut ostendimus, unum de Trinitate pro nobis crucifixum; in quibus dicitur: »Quod autem omne orientale concilium Nestorii nouitates abdicauit, nouit et tua sanctitas,  que nostras super hoc litteras secundo iam tertioque suscepit.« Sed nec Eutychiani uel Semieutychiani dissimulent quod interim nichil aduersus Theodorum ex nomine beati Cyrilli, quem sequi se dicunt, proferre potuerit in quo culpetur in duabus Christum predicasse naturis. Siue enim uere, siue false perhibeatur Theodorus ab eo culpatus quod duos crediderit filios, hactenus fictum non est hoc eum reprehendisse in dictis Theodori, quoniam duas predicauit Christi esse naturas; quod eum Eutychiani predicasse non negant, quem etiam duas mentiuntur putasse personas. Cur igitur eum beatus Cyrillus non simul de duarum quoque naturarum predicatione culpauit, si heresi Nestoriane deputandum est duas Christi credere ac docere naturas?  Quin potius hinc sapientissimus Ioannes et orientale concilium, scribentes eidem beato Cyrillo, Theodorum purgant, quod aduersus hereticos naturarum proprietates amplius diuidens, putaretur etiam duas Christi asseruisse personas. Quomodo igitur uel orientales Patres ex eo magis excusandum Theodorum a Nestoriano crimine iudicarent, quod naturarum proprietates amplius diuideret, si Nestoriani est criminis duas Christi naturas asserere? uel quomodo ipse quoque beatus Cyrillus non eosdem orientales [1 1Kb] hereticos et nimium stultos, qui Theodorum incertum crimen sustinentem certo crimine defendere nitebantur? Presertim quoniam  et ipsum beatum Cyrillum affirmabant non aliter docuisse, dicentes ei, sicut supra memorauimus: Sunt enim etiam que et tua sanctitas ita confitetur, et eumdem de illis habet intellectum. Qua de re si heresi Nestoriane debet ascribi duas Christi predicare naturas, beatus Cyrillus, qui nichil contra retulit, magnum in se crimen sua taciturnitate firmauit; a quo purgari non poterit. nisi catholicum iudicetur duas Christi naturas asserere. Intelligis igitur, imperator, quod si qua Patrum disceptatio de Theodoro fuisse dicatur, Nestorianos pariter et Eutychianos confundat. Sancta uero synodus unam et communem accusantis, si tamen uere dicitur, ac defendentium Diodorum [2 1Kb] fidem tenens, illos sequendos in persona Theodori iudicauit, quorum et maior  fuit auctoritas, et qui cum illo degentes, diuturna familiaritate bene cognouerant qua intentione scripserit in quibus putabatur ab ignorantibus arguendus. Hoc iustitie congruebat, hoc etiam pietati, que quantum ratio patitur debet excusationi magis quam accusationi fauere persone. Hoc etiam conueniens fuit assertioni uere fidei, quam contra Nestorium et Eutychem synodus illa susceperat, ne aut diceretur Nestorius similia sapuisse Theodoro a tantis Patribus predicato, aut per hoc eius errori daretur auctoritas, aut Apolinaristarum progenitorum Eutychiane dementie, uel ipsius Eutychis in Theodoro uideretur secula iudicium, ut de ipsa quoque secundum sententiam beati Cyrilli merito diceretur, quod propterea se circa Theodorum, uirum admirabilem et maximam  gloriam merentem, infense haberet, ut occasionem faceret contrario dogmati quo tenebatur, querens capitula quedam eius non ex melioribus intellecta damnari. Quibus ita constitutis atque firmatis, quod nuper a quibusdam condemnatus est, cohibentie quam prebent Eutychianis, et abominande presumptioni debet ascribi; et ideo sicut hos temerarios contra sanctorum Patrum Ecclesieque testimonium nullatenus approbare quisquam sapiens potest, ita magnam synodum Chalcedonensem cum iisdem Patribus et Ecclesia in qua Theodorus mansit, non potest improbare.



LIBER NONUS.



CAPUT PRIMUM. Quod ex scriptis Theodori probetur ipsum fuisse catholicum, et unius psalmi XLIu expositione refellantur omnia que contra eius doctrinam obiecta sunt.


Promissionis memores, competenti loco iam proponamus [1 1Kb] de Theodori scriptis non pauca, sicut tertio libro ex occasione conuincende falsitatis aduersariorum fecimus; sed multo plura, quibus abunde  monstretur quantum ab iis que in preiudicium magne synodi Chalcedonensis de illo conficta sunt, fuerit alienus: ut iam non Patrum testimonio, sed ipsis rebus ostendatur quod conturbatores Ecclesie, qui epistolam uenerabilis Ibe de laudibus eius Theodori culpant, non quasi latentem inuenire non potuerint, sed manifestam uidere dissimulauerint ueritatem. Igitur tria sunt in quibus eius dicta calumniantur, sicut iam diximus. Unum est, quod eum  criminantur unicam, iuxta Sabellii dementiam, diuine Trinitatis credidisse personam. Alterum, quod semetipsos destruentes econtrario rursus affirmant quod quaternitatem introduxerit, duos filios predicando [a 200Kb] , id est aliam Dei uerbi et aliam Christi asserendo personam, qui homo tantum fuerit, non etiam Deus, sicut putauere Iudei. Tertium uero est, quod eum dicunt euacuasse omnes in Christum factas prophetias; quod Manicheorum erroris est, quos nouimus Iudaice infidelitati male contrarios. Nam illi nouum detestantes, uetus se dicunt accipere; isti uetus detestantes, nouum se dicunt accipere Testamentum. Que quidem, ut ostensum est, sic absurda sunt sibique contraria, ut nullus ea refellere uel attendere dignaretur. Despicienda enim magis  hec erant et silentio contemnenda, nisi tantorum episcoporum coacta subscriptio nugis talibus nos respondere compelleret. Nam quid hinc metueremus? an forte credendum est quod his ridiculis, mutuo se destruentibus nemine [1 1Kb] refellente, quisquam uel parum cordatus preberet assensum? Quomodo autem posset euidentius omnibus apparere, quales sint reprehensores synodi Chalcedonensis, qui se Ioanni Constantinopolitano, Gregorio Nazianzeno, Ioanni et Domno Antiochenis atque orientali concilio, nec non et Proclo item Constantinopolitano, et Cyrillo Alexandrino religione atque scientia preferunt, nisi probarentur et nimis irreligiose amare mendacium, et neque hoc saltem scire quomodo mentiantur? Accipe uero iam, serenissime imperator, quid idem  Theodorus de quadragesimo et quarto psalmo disputans dicat: »Quid itaque inuenietur maius his que a Christo facta sunt in tanta mundi commutatione omnibus agnoscentibus, Deum uniuersorum et pietatis atque uirtutis diligentiam habere festinantium, et glorificantium quidem Dei Unigenitum, exhibentium uero sancto Spiritui condignam adorationem: pro quibus beatus Dauid ait: Eructauit cor meum uerbum bonum ?« Cernit hic tua pietas omnes simul hereticorum calumnias esse destructas. Nam quis unam Patris et Filii et Spiritus sancti credens esse personam, diceret quod pietatis atque uirtutis diligentiam festinantes habere sic glorificent Unigenitum Dei, ut simul etiam condignam adorationem exhibeant Spiritui sancto? Si enim ipsum  esse crederet Dei Unigenitum, quem Spiritum sanctum, suffecerat dixisse, glorificantium quidem Dei Unigenitum, nec erat opus dicere, exhibentium uero  sancto Spiritui condignam adorationem. Quocirca tres Theodorus credidit et docuit esse personas, alium dicens Patrem, cuius sit filius quem uocauit Unigenitum, et alium Spiritum sanctum [2 1Kb] , cui condignam, id est talem qualem etiam Filio, adorationem exhibeant qui pietatis atque uirtutis diligentiam habere festinam. Sed neque Christum hominem tantummodo predicauit, cuius operibus nichil maius esse perhibet, confitens eum Deum uniuersorum, a quo tanta mundi commutatio facta sit. Quod autem nec euacuet omnes in Christum factas prophetias, palam est, quia rursus in eiusdem psalmi expositione dixit: »Quoniam quidem prius ait regna, postea autem memoratus est inimicorum perditionem, et reliquorum subiectionem, ne aliquis existimet  nuper ei accessisse regnum, uel certe posse eum denuo priuari eadem potestate. Post hec infert: Sedes tua, Deus, in seculum seculi , hoc est consequenter quidem interimentur inimici, reliqui uero omnes subiicientur. Quoniam quidem non subintromissum habes regnum, sed ex sempiterno omnium regnas, et in eternum regnas, et regnum tuum manet in eternum. Hec Iudei ut fabulas inanes intelligunt, existimantes de homine rege dicta. Cui enim hominum tantum hoc insigne uirtutum, aut talium magnitudo dictorum? cui uero conueniet, et deducet te mirabiliter dextera tua ? diuina Scriptura de omnibus iustis semper ita loquente, quia ex diuino adiutorio uirtutem possideant. Manifestum autem hic et illud est, quia non de aliquo  impio loquatur in propria uirtute fidente. Ad quem itaque hominum loquens infert, Sedes tua, Deus, in seculum seculi? Si autem de rege Deo dicit, manifestum quoniam et de regina non muliere, sed Ecclesia, quam Christus sibi per fidem desponsauit, per affectum anime scilicet sibi iungendam. Etenim moris est Scripture diuine, eos qui per scientiam adiunguntur Deo, coniugem eius uocare, ad ostendendam eorum cum Deo plenissimam copulationem et unitatem.« Et paulo post: »Sicut et Ioannes Baptista dicit: Qui habet sponsam sponsus est . Quoniam igitur semper Dei coniux dicitur congregatio hominum qui ei per scientiam copulantur, regem autem Christum conuenienter appellauit: necessario ergo est regina, que regia uxor est, non alia promotione  circa illa procedente, quam ea quam de uiri dignitate communicat. Consequenter ergo reginam uocat Ecclesiam, ostendens quantam sortita  sit ex Christi adunatione dignitatem, que ei accessit ex fide. Quoniam aut de Deo et Patre hec dici non possunt [1 1Kb] , que sequuntur astruunt manifeste.« Quid etiam in presenti capitulo nempe uidentur heretici nequidquam de Theodori persona reprehendere Chalcedonense concilium? Nam omnes eorum calumnias eque in ilio uidemus exclusas. Non enim eumdem credidit Patrem quem Filium, qui ait: Quoniam hoc quod de Filio dictum est, de Deo et Patre dici non possit. Neque Deum uerbum alterius credidit esse persone, et alterius Christum, cui dictum a propheta confitetur: Sedes tua, Deus, in seculum seculi ; et quem negat subintromissum regnum habere, et docet ex sempiterno regnare. Non ergo Theodorus Iudaice  impietatis arguendus est, tanquam hominem tantummodo putauerit Christum, cum potius Iudeos irrideat dicens: Hec Iudei ut fabulas inanes intelligunt, existimantes de homine rege dicta; et quid ipse credat insinuans dicit, quod nulli hominum conueniat tantum hoc insigne uirtutum, et talium magnitudo dictorum, quibus dicitur Christo: Deduxit te mirabiliter dextera tua : quandoquidem diuina Scriptura omnes homines iustos ex diuino adiutorio dicat possidere uirtutem; Christum uero, tanquam Deum asseuerat diuino adiutorio non egere. Itemque inferius ait: Si autem de rege Deo dicit, manifestum quoniam et de regina non muliere, sed Ecclesia, quam sibi Christus per fidem desponsauit, per affectum anime scilicet sibi iungendam.  Utque monstraret iterum quod Christum Deum crederet, Etenim, inquit, moris est Scripture diuine, eos qui per scientiam adiunguntur Deo, coniugem eius uocare, ad ostendendam eorum cum Deo plenissimam copulationem: Deum pronuntians quem superius Christum dixit. Ideo ait et inferius, quod semper Dei coniux dicatur congregatio hominum, qui ei in scientia copulantur. Quia uero non euacuat omnes in Christum factas prophetias, ex eo manifestum est quod hanc ipsam prophetiam in Christum esse dictam et in coniugem eius [2 1Kb] confitetur. Denuo quoque sequentia eiusdem psalmi interpretans dicit: Propterea unxit te Deus, Deus tuus . De Deo uero hec denuo dici manifestum est: »Sed quia hec Deo Patri non conueniant,  propterea unxit te Deus, Deus tuus, claret de reliquo quod hec de Christo dicantur. In quo mirabiliter et naturas diuisit, et persone unitatem demonstrauit: et naturas quidem diuisit in eo, quod diuersarum intelligentiarum declaratiuas uoces emisit; multum enim differt ab inuicem, Sedes tua, Deus in seculum seculi, et Propterea unxit te Deus, Deus tuus. Unitatem uero ostendit persone, ea que diuersa sunt colligens in unitatem persone.« Hic autem non iam necesse est immorari, et ostendere quia similiter omnium calumniarum a se remouit inuidiam. Unum est quod aliqua egere interpretatione  pro istorum calumniis forsitan uideretur, quia dixit, et naturas diuisit et persone unitatem demonstrauit, nisi ipse interpretans semetipsum doceret quatenus dixerit esse diuisas, cum subsecutus adiecit: »Et naturas quidem diuisit in eo, quod diuersarum intelligentiarum declaratiuas uoces emisit. Multum enim differt ab inuicem, Sedes tua, Deus, in seculum seculi, et Propterea unxit te Deus, Deus tuus.« Eatenus igitur asseruit esse diuisas, quatenus intelligentia Dei uiui diuiduntur. Et claret quod ab inuicem differant: non quod duas personas efficiant, sicut etiam paulo inferius ostendimus, etiam in homine uno dixisse animam a suo corpore naturaliter esse diuisam. Unde simul hec quoque subiunxit, et ait: »Unitatem uero ostendit persone, ea que diuersa  sunt colligens in unitatem persone.« Cognoscis ergo, imperator, quoniam ueraciter sapientissimus Ioannes cum orientali concilio, ad beatum Cyrillum de beato Theodoro scribens, dixerit: »Proponebat enim eum totus in commune Oriens, sicut uirtutem multam doctrine habentem aduersus hereses, contra quas pugnans et dimicans, multa quadam diuisione usus est, non ex prauo intellectu ueniens, sed efficacius aduersus hereticos illo modo uti se iudicans. Neque unitatem summam ignorans uel negans, absit, pleni enim huiusmodi sunt omnes eius libri; sed naturarum proprietatem amplius diuidens, sicut ei pugna quam aduersus hereticos habuit, faciendum dictabat.« Quis enim ex his que memorauimus non cognoscat, quod omnes libri Theodori huiusmodi  sententiis pleni sint, cum ex uno scriptorum eius loco, hoc est ex prima parte interpretationis XL et Iu psalmi omnia simul tria, que improbe de illo iactata sunt, falsa esse tertio probauimus? Sic [3 1Kb] ergo sapiens lector intelligat quanta possint in omnibus eius libris similia binatim ac singillatim posita reperiri.



CAPUT II. Quod Theodorus uere Christum non hominem tantum sed etiam Deum natura esse fassus sit.

uerum nobis uidetur quod ea plus ex dictis eius proferre debeamus, in quibus fatetur Christum non hominem tantum, sed etiam secundum naturam Deum et essentialiter exstantem uerum Filium Dei,  omniumque factorem: quod eum negasse maxime criminantur. Nam disputans de eo quod scriptum est in Euangelio secundum Mattheum: ueniens autem iehsu in partes Cesaree Philippi, et interrogabat discipulos suos dicens: Quem me dicunt homines esse filium hominis ? ita locutus est: »Dominus enim Christus erat quidem et Deus et homo, utrumque secundum naturam similiter: ex altero quidem apparens, ex altero uero, ut pote secundum naturam diuinam, inuisibilis exstans. Erat autem unum quidem omnibus manifestum, ut pote quod apparebat: hominem enim eum omnes tunc temporis estimabant  esse, et amplius nichil. Quod enim in illo latebat, omnibus erat incredibile priore tempore; sed ex magnitudine eorum que circa illum agebantur, et nouitate miraculorum, quecunque ad doctrinam uidentium efficiebat, et ex gratia sancti Spiritus qui super apostolos uenit, intellectus est postea et creditus uerus Deus, essentialiter exstans Filius uerus Dei eterni. Quoniam uero in priore tempore ignorabatur hoc secundum essentiam exstare, ex eo autem quod apparebat uidentibus homo purus putabatur, secundum hominem pleraque, et secundum eam que apparebat naturam loquebatur. Et hec ex his que in Euangelio scripta sunt quiuis inueniet animaduertens attentius.« Putasne iam, clementissime imperator, subreptum sibi [1 1Kb] cognoscunt, qui dolosis impugnatoribus  Chalcedonensis synodi crediderunt, ut ad eius destructionem Theodorum, uelut Nestoriani erroris auctorem, putarent esse damnandum? Quid enim examinatius, uel quid subtilius contra Nestorianos inueniri a catholicis potest, quam ut dicatur Christus quod Deus erat et homo, et utrumque secundum naturam similiter? Non quasi homo tantum secundum naturam, Deus uero Dei similis, id est secundum relationem dignitatis, uel auctoritatem persone, uel gratie nuncupationem, quod solum dicere iidem Nestoriani solent; sed utrumque secundum naturam et similiter est unus Christus in utroque: ex altero apparens, ex altero uero, ut pote secundum diuinam naturam, inuisibilis exstans. Eumdem ergo, qui utrumque est, et uisibilem et inuisibilem Theodorus  confitetur, hoc quoque adiiciens: »Erat autem unum omnibus manifestum, ut pote quod apparebat: hominem enim eum omnes tunc temporis estimabant esse, et amplius nichil. Quod enim in illo latebat, omnibus erat incredibile priore tempore.« Quomodo itaque dicitur iste quod hominem tantummodo putauerit Christum, et amplius nichil, cum ipse hoc ignorantie deputet, quod hoc illius temporis homines estimarent, et eis esset incredibile quod in eo latebat? qui etiam ex magnitudine miraculorum, et ex gratia sancti Spiritus super apostolos descendentis, intellectum eum esse postea et creditum uerum Deum essentialiter exstantem Filium uerum Dei eterni fatetur. Quid ergo dicimus? nunquid uidetur intelligentibus credibile, ut quod intellectum postea et  creditum esse docuit, ipse nec intellexerit, nec crediderit? Et amplius hoc ipsum quasi contra calumniatores quos patitur, repetens et inculcans: »Quoniam uero, inquit, in priore tempore ignorabatur hoc secundum essentiam exstare; ex eo autem quod apparebat uidentibus, homo purus putabatur: secundum hominem pleraque, et secundum eam qua apparebat naturam loquebatur?« Ignorantie fuisse iterum dicens, quod non intelligebatur Christus secundum essentiam Deus, sed homo tantummodo purus, qui non etiam esset Deus, et hoc ipse fingitur ignorasse? Qui post aliquanta sic iterum dicit:  »Proximus etiam passioni ad discipulos Dominus dixit: Si me sciretis, utique et Patrem meum sciretis ; et ad Philippum: Tanto tempore uobiscum sum, et non cognouistis me? Philippe, qui uidet me, uidet et Patrem meum . Ostendens quoniam neque diuinam naturam sciebant Unigeniti, neque Deum sciebant uerum Patrem. Unde neque dicentem de proprio Patre ueluti de Deo dicentem aliquatenus aduertebant, sed diuisa intelligentia eadem ipsa putabant etiam illa. Hinc etiam adductus est Philippus ad dicendum: Ostende nobis Patrem, et sufficit nobis . Si enim sciret integre quia Patrem suum [2 1Kb] dicebat eum qui reuera eius esset Pater, ex quo erat uere sicut Deus ex Deo, nunquam dixisset: Ostende nobis Patrem tuum, bene sciens quia  inuisibilis est hominibus diuina natura. Consequenter itaque et Dominus dixit ad illum: Tanto tempore uobiscum sum, Philippe [3 1Kb] , et non cognouistis me, Philippe? uelle enim Patrem uidere, indicium erat eo quod neque ipsum sciret quis esset secundum naturam, neque quem diceret Patrem esse, Filius ex eo exstans. Et aperiens hoc ipsum addidit: Qui uidet me, uidet et Patrem. Si enim cognoueris, inquit, quis sim, cognosces et illum, secundum quod possibile est, per me contemplans Patris naturam, cuius sum Filius ex ipso exstans secundum essentiam, et eiusdem cum illo exstans essentie. Quoniam uero nescis me, neque Patrem meum scis quem dico; cognoscens autem me, cognosces et Patrem quem dixi: me uidens contemplatione intelligentie, per me uidebis  omnino etiam illum. Addidit etiam: Usque nunc nichil petistis in nomine meo . Et aperiens quoniam necdum diuinam naturam eius intelligentes, neque orationes ei offerebant ut Deo, neque petitiones aliquas in eius nomine faciebant, sicut oportebat facere in nomine Dei exstantis et Filii Dei omnium: et quia propter hanc eorum infirmitatem in similitudinibus de Patre loquebatur, eo quod neque illi potuerunt integre scire ea que dicerentur, uel de quo diceret patre, uel qualiter exstante, adhuc apertius indicatur. Dixit enim: Hec in parabolis locutus sum uobis: uenit hora quando non iam in parabolis loquar uobis, sed manifeste de Patre annuntiabo uobis . Quid autem erat quod de Patre non manifeste dixerat, nisi quia reuera diuinam  naturam Unigeniti nesciebant, ex quo possent discere Deum Patrem, qui ex certo eius esset Pater, ut Deus Dei ex eo nati secundum essentiam? Cuius rei gratia per similitudines eis de Patre loquebatur: nunc quidem nomine tantum apud eos utens, eius autem ueram intelligentiam in posterum illis reseruans edicere, quando eos gratia Spiritus sancti que super eos uenit, instituens perceptibiles tante doctrine perficeret. Propter hoc etiam ipse Dominus in eodem ipso sermone proximus passioni, ut infirmitatem eorum ostenderet, unde possent doctrinam perfectiorem assumere, dicebat: Multa habeo uobis  dicere . Cuius ergo rei gratia modo non dicis? quia non potestis modo portare: non inuidens, sed quia non sufficitis ad maiorem rerum perceptionem, infirmius adhuc affecti, quam ut horum dogmatum integritatem possitis edoceri. Quando ergo poterunt, uel unde? Quando uenerit ille Spiritus ueritatis, inducet uos in omnem ueritatem . Superueniet enim super uos Spiritus sancti gratia, ex qua cunctam dogmatum subtilitatem cognoscitis [* 1Kb] . Proinde si diuinitatem Unigeniti docerentur, et Patrem Deum utique docerentur, ut pote Dei Filii Patrem, et quid perfectius ad dogmatum scientiam eis remaneret?« Sed his commemoratis, non tantum pro suscepte cause merito, quam longe distemus ab accusatoribus Theodori, quin potius Chalcedonensis  concilii, debetis attendere: uerum etiam quam simpliciter nos ac fideliter rem geramus. Heretici enim, uelut fures et canes, non integras sicut habentur ipsius Theodori sententias [a 140Kb] sincere depromunt atque simpliciter; sed quemadmodum de ipsis quoque Scripturis canonicis facere solent, pauca ex eius dictis obscura uerba subripiunt, et hec ipsa maledico dente concidunt. Nos autem, sicut uidetis, magis eligimus fastidium de longitudine, quam de breuitate atque obscuritate suspicionem fraudis incurrere. Non est quare in his que nos proferimus lector querat, uel quid superius a Theodoro fuerit dictum, uel inferius [1 1Kb] subsequatur, uel qua ratione fuerit sic locutus: totam si causam [2 1Kb] ante oculos iudicantium inspiciendam constituimus: non ex multis atque  apertis pauca, quemadmodum illi, et obscura uerbis non [3 1Kb] ex integris et perfectis particulas demordemus. Sicut autem potest ex his que memorata sunt unusquisque cognoscere, non hominem purum, id est qui non sit etiam Deus, sed unigenitum Dei Filium consubstantialem Patri, pro nobis asserit passum: quem dicit proximum passioni sue dixisse discipulis: Si me sciretis, utique et Patrem meum sciretis . Et ad Philippum: Tanto tempore uobiscum sum, et non cognouistis me? Philippe, qui uidet me, uidet et Patrem : ostendentem quoniam neque diuinam naturam sciebat Unigeniti; quod Theodorus non diceret, nisi crederet Unigenitum diuine nature pro nobis passum. uerum nec illud ibi poneret quod ait: Hinc etiam adductus est Philippus ad dicendum:  Ostende nobis Patrem, et sufficit nobis [4 1Kb] . Si enim integre sciret quia Patrem suum [5 1Kb] dicebat eum qui reuera eius esset Pater, ex quo erat uere sicut Deus ex Deo, nunquam dixisset: Ostende nobis Patrem tuum, bene sciens quia inuisibilis est hominibus diuina natura.



CAPUT III. Quod Theodorus in duabus Christi naturis unicam eius personam agnouerit, alienusque fuerit ab errore tum Iudeorum, tum Manicheorum.


Ergone iste, qui uere Deum ex Deo, et inuisibilis ac diuine nature Filium pro nobis asserit passum, duos filios uolebat intelligi, tanquam alterius subsistentie sit qui pro nobis passus est, et alterius unigenitus, qui uere sicut Deus ex Deo inuisibilis diuineque nature sit? aut posset de eo quem purum credebat hominem, dicere: »Si enim cognoueris, inquit, quis sim, cognosces et illum secundum quod possibile est, per me contemplans Patris naturam, cuius sum filius, ex ipso exstans secundum essentiam, et eiusdem cum illo exstans essentie?« Et ut non alium, sed ipsum Patri consubstantialem pro  nobis passionem suscepisse monstraret, hoc ipsum repetens, iterum dicit: »Propter hoc etiam ipse Dominus in eodem ipso sermone proximus passioni, ut infirmitatem eorum ostenderet, unde possent doctrinam perfectiorem assumere, dicebat: Multa habeo uobis dicere.« Ipse ergo Dominus, qui consubstantialis est Patri, et non alius, a Theodoro pro nobis dicitur passus. uerum neque ipse ab eo pronuntiatur Pater esse qui Filius: alioquin loquens de Philippo non diceret, »uelle enim Patrem uidere, indicium erat eo quod neque ipsum sciret, id est Christum; uel quod ibi subsecutus ait ex persona Domini: Si enim cognoueris, inquit, quis sim, cognosces et illum secundum quod possibile est, per me contemplans Patris naturam:« et queque similia  ibi continentur, que de Patre ac Filio; quorum una natura est, non nisi pro discretione personarum dicta queunt intelligi. In fine uero ipsius sententie omnes tres personas Patris et Filii et Spiritus sancti simul insinuat, cum ex persona Domini dicit: »Quando uenerit ille Spiritus ueritatis, inducet uos in omnem ueritatem. Superueniet enim super uos Spiritus sancti gratia, ex qua cunctam dogmatum subtilitatem cognoscetis.« Proinde si diuinitatem Unigeniti docerentur, et Patrem Deum utique docerentur. Quid igitur hereticorum complices in preiudicium sancte synodi tantam rerum euidentiam obscurare conati sunt, quasi omnibus sic possent oculos claudere, sicut sibi clauserunt? Nam secundum Ioannem Euangelium interpretans dicit: »In  mundo erat, et mundus per eum factus est, et mundus eum non cognouit , dicens uenientem in hunc mundum de Domino Christo bene intulit, in mundo erat, ut ostenderet quia uenientem ad manifestationem retulit. Substantia enim et natura erat in mundo, inquit, et antea. Et ueluti hoc parum esset,  intulit, mundus per eum factus est: hoc est, quid mirum si erat in mundo, qui non esset, nisi ille uoluisset? Sed tamen erat quidem in mundo et antea, et fecit etiam mundum ipse, et mundus eum non cognouit. Bene hic et non cognouit dixit, uelut si diceret non cognouerunt proprium Dominum.« Confirmatur omnino quod sapientissimus Ioannes cum orientali concilio de Theodoro dicit [1 1Kb] . Re enim uera, sicut apparet, non ignorabat uel negabat summam unitatem [a 774Kb] , qui et illa tam multa que superius memorauimus dixit, et quod de Christo in carnis manifestatione ueniente dicebat, quia substantia et natura erat in mundo et ante ipsum, dicens ante fuisse in mundo qui est postea manifestatus in carne. Nec mirum esse pronuntians quod dicatur et antea Christum  in mundo fuisse, qui non esset nisi ille uoluisset: eumdem rursus affirmans in principio fecisse mundum, quem perhibet nouissimis temporibus uenientem a mundo non esse cognitum proprium Dominum. Quocirca nouerat iste Christum in carnis manifestatione uenientem factorem esse mundi et proprium Dominum; nec dicendo duas esse naturas Christi, duos dicebat filios, aut duos Dominos, aut duos Christos, sicut mentiuntur heretici. Nam sic aperte in libro ad baptizatos [2 1Kb] [* 1Kb] locutus est [b 1Kb] : »Neque enim, si duas naturas dicamus, necessitas nos ulla constringit aut duos dicere filios, aut duos homines [3 1Kb] , aut duos Christos: quoniam hoc putare extreme est amentie.« Sed quid etiam quinto de Incarnatione libro, capitulo 52, dicat aduersus Apolinaristas  et Arianos interrogantes utrum alter et alter, an idem ipse, attentius queso considerare dignemini. Nam in eo non solum recta de incarnatione Christi fides eius apparet, uerum etiam secundum quam rationem, uel secundum quem dicendi morem locutus est alia pro quibus eum calumniantur heretici. Ait enim: »Quando naturas quisque discernit,  alterum et alterum necessario inuenit; et huic rei neque ipsos puto repugnare, quia alterum Deus uerbum natura, alterum autem quod assumptum est, quidquid illud sit, concedatur: hoc interim item persona idem ipse inuenitur, nequaquam confusis naturis, sed propter adunationem que facta est assumpti ad assumentem. Si enim integre conceditur hoc alterum esse ab illo natura, et manifestum quia equale non est quod assumptum est assumenti, neque simile hoc illi, neque idem quod assumptum est assumenti: manifestum quia idem ipse inuenietur adunatione persone. Sic ergo oportuit diuidere que circa Christum sunt: istis enim diuisionibus contrarium nichil est, hec enim multam etiam cum diuinis litteris consonantiam habent. Sic neque naturarum  confusio fiet, neque persone quedam praua diuisio. Maneat enim et naturarum ratio inconfusa, et indiuisa cognoscatur esse persona. Illud quidem proprietate nature, diuiso quod assumptum est ab assumente; illud autem adunatione persone in una appellatione totius considerata siue assumentis, siue etiam assumpti natura, et ueluti sic dicam in Filii appellatione simul et Deum uerbum appellamus, et assumptam naturam, quecunque illa sit, consignificamus propter adunationem quam ad illum habet.« Estne quisquam, clementissime imperator, tam obscurati cordis et ab humano intellectu penitus alieni, qui hec audiens et relegens, putet Theodorum duos filios predicasse? Magis enim accusatores eius, que egerunt ad euacuationem synodi Chalcedonensis,  existimo contra conscientiam fallaciter agere, quam per ignorantiam in manifestis rebus errare. Illud autem est quod petiui, ut attentius aduertatis [4 1Kb] , uel quo modo dicendi loquatur, ubi imperitos et ignaros sue intentionis uidetur offendere: quia dum naturas in Christo discernens alterum et alterum dicit, non quasi duos filios introducit; sed quia alterum [5 1Kb] Deus  uerbum natura, sicut hic euidentissime docet; alterum autem quod assumptum est, qui tamen persona idem ipse inuenitur. Nec mea, sed eius hec uerba sunt, exponentis semetipsum, et docentis quomodo intelligi debeat in ceteris, ubi sic loquitur: qui hoc ipsum repetens, ut decebat, sicubi tale aliquid dicitur [1 1Kb] , non aliter nobis accipiendum esse commendat. »Si enim integre conceditur, inquit, hoc alterum esse ab illo natura, et manifestum, quia equale non est quod assumptum est assumenti, neque simile hoc illi, neque idem quod assumptum est assumenti, manifestum quia idem ipse inuenietur adunatione persone.« Perspicis, Auguste, quod non persona, sed natura potius, assumentem ab assumpto alterum dicat, et de naturis hoc uelit intelligi, quarum est multa  diuersitas, et de quarum ratione conuenit dicere, quia non est idem quod assumptum est assumenti: de persona uero dicat quod idem sit assumens atque assumptus. Plusne aliquis dicere potuit quam idem ipse? quod in hac sententia, non tantum semel, sed iterum dicit: ideoque sequitur, dicens sic: »Neque naturarum fiet confusio, neque persone quedam praua diuisio.« Quid euidentius querere, uel quid amplius de illo exspectare possemus? et tamen ille adhuc addit et dicit: »Maneat enim et naturarum ratio inconfusa, et indiuisa cognoscatur esse persona.« Et iterum cumulata, si dicendum est, superaccumulans, ait: »Illud quidem proprietate nature, diuiso quod assumptum est ab assumente. Illud autem adunatione persone, in una appellatione totius  considerata siue assumentis siue etiam assumpti natura, et ueluti sic dicam in Filii appellatione, simul et Deum uerbum appellamus, et assumptam naturam, quecunque illa sit, consignificamus.« Ideo uero dicit, quecunque illa sit, quoniam heretici contra quos agit, etiam a se diuerso errore de incarnatione dissentiunt. Nam Apolinariste quidem carnis et anime naturam [a 10Kb] sine mente assumpsisse Dominum credunt; Ariani uero carnis tantummodo. Idcirco etiam superius ait: alterum Deus uerbum natura, alterum autem quod assumptum est, quidquid illud sit. Sed nunquid post hanc manifestam nobis ab eo regulam constitutam, et non semel aut iterum, sed sepius conculcatam, ubicunque dictorum suorum inuenitur de Christo loquens alterum ab altero  secernere, et assumentem ita distinguere ab assumpto, ut et hoc et illud idem non esse confirmet, pro diuisione unius persone dictum, et non potius pro diuersitate duarum naturarum debemus accipere, cum dicat quia persona idem ipse est assumens atque assumptus, et hoc ipsum repetat, et uario dicendi  modo commendet? Prodesse itaque nobis hec eius ratio debet ad illa que uidentur obscura, ut ex his certissimis alia que forte sunt dubia iudicemus. Non aspiciamus in furtiuas sententiarum eius particulas, quas ideo precidunt heretici, ut in eis non appareat dicentis intentio. Quod ergo nobis dicunt, disputantem de Christi incarnatione scripsisse Theodorum non idem esse assumptum assumenti, sed alterum esse et alterum, hoc et nos eum dixisse testimonio presenti monstrauimus, sed pro duarum diuersitate naturarum, non pro unius diuisione persone: sicut dicimus, alterum esse interiorem hominem ad imaginem et similitudinem Dei factum, et alterum exteriorem similiorem magis pecoribus factum: non quod due persone, sed quod due nature  sint. Quod etiam huius manifesta uerba declarant, et inconcusse tenendum multiplici nobis repetitione commendant. Illud ergo nobis potius probent si possunt, ubi secundum personam non eumdem esse, uel alterum esse dixerit, ut eum nos quoque fateamur errasse. Probari autem hoc expetimus, non pro nescio cuius suspicione aut uoluntate iactari, ut non ex aliorum coniectura siue calumnia, sed ex suis uerbis merito iudicetur. Si uero nichil in eum tale probari potest, quomodo eum dicunt a synodo Chalcedonensi tanquam Nestoriani dogmatis inuentorem debuisse damnari? Qui rursus sexto eiusdem operis libro, capitulo 54 aduersus eosdem Apolinaristas, qui nos uideri uolunt hominicolas [b 75Kb] , sic respondit: »Si ergo hominem dicentes Christum nos hominicole  uocari iuste eis uidemur, hoc antequam nos diceremus Scriptura docuit omnes homines per ea quibus hominem uocare non recusat, sicut superius in plerisque locis uocari hoc nomine Christum ostendimus. Sed hominem, inquiunt, purum dicentes esse Christum hominicolas oportet uocari: hoc iam apertum mendacium est, siquidem hoc dicere uoluerunt. Nullus enim aliquando hec nos dicere audiuit; et puto neque istos suscipere posse mentiri mendacium tam apertum: non quia non cognite [2 1Kb] se habeant ad mendacium, sed quia redargui se posse facillime uident: quanquam si minus eius [3 1Kb] curet, et hoc forsitan contingat. Nos enim hec dicere, id est Unigeniti negare diuinitatem, summe furie esse arbitramur, aut quid iam restat cur ab hereticis separemur?  cuius rei gratia et tales et tantas persecutiones sustinemus [4 1Kb] ? aut quis ignorat semper aduersum nos ab hereticis bellum agi? omne metallum, et omne locum desertum repletum est ex nostris hominibus propter doctrinam pietatis.« Et post aliquanta: »Hec autem, inquit, omnia quando beatus Meletius  sustinuit primus, et cum illo deinde multi per prouincias et ciuitates et loca ab hereticis, cuius rei gratia? nonne quia Dominum Christum uerum confitebantur? nonne quia uerum predicabant Filium Dei, de essentia paterna genitum, semper simul exstantem cum generante Patre, addentes etiam de Spiritu sancto piam confessionem? Qualiter itaque, qui tanta propter hanc confessionem passi sumus, calumniam pati ab ipsis possumus, ueluti hominem purum dicentes, rebus ipsis hanc calumniam manifestam redarguentibus?« Quomodo iste imprudenter solum, ac non etiam impudenter accusetur, quod quasi Christum hominem purum dicat, ignoro; quia iam pridem Apolinaristis, Eutychianorum auctoribus, duas naturas Christi negantibus, et propterea uelut hominicolas  orthodoxos calumniantibus, qui Christum et hominem confiterentur et Deum, falsum esse respondit quod Christum purum hominem dicere putabantur, affirmans quod hoc ab eis nullus audierit, et hoc dicere summe furie esse contestans. Sanctum Meletium Antiochenum antistitem, et alios catholicos confessores cum illo, propterea dicit metalla et omne locum desertum repleuisse, quia Deum uerum Christum confitebantur, ex paterna essentia genitum, et cum generante Patre semper exstantem, addentes etiam piam de Spiritu sancto confessionem. Proinde cum Dominus in Euangelio dicat: Ex uerbis tuis iustificaberis, et ex uerbis tuis condemnaberis , quomodo sancta synodus posset hunc hominem, ex uerbis suis iustificatum,  ex uerbis Apolinaristarum Eutychisque damnare? Ecce clamat et sepius iterat, non se dicere Christum hominem purum, sed uerum Deum et uerum Dei Filium, de paterna substantia genitum, et semper cum generante Patre simul exstantem; et nescio qui dicunt, quod eum post mortem synodus anathematizare debuerit, tanquam Christum hominem purum, et non ipsum esse dicentem, qui secundum essentiam Filius Dei sit. Ubi simul aduertant, nec uidere dissimulent, quia etiam cum dicit Filium Dei Christum de essentia paterna genitum, et semper cum generante Patre simul exstantem, et adhuc referens sequitur: Addentes etiam de Spiritu sancto piam confessionem, Trinitatem quoque predicat, quam negasse similiter fingitur. Recognoscant  itaque facilitatem suam, et circumuentos se tandem intelligant, qui magis hereticis uel hereticorum fautoribus, quam sanctis Patribus Ecclesie catholice, de Theodoro crediderunt. Decimo etiam libro eiusdem operis, capitulo 70, sic ait: »Sicut enim per tales uoces ex Scriptura diuina naturarum differentias [1 1Kb] edocemur, sic et adunationem discimus, quoties ambarum naturarum proprietates in unum conducit, et sicut de uno quodam eloquitur. Hoc enim est simul ostendere et naturas differentes, et persone adunationem: ex differentia quidem eorum que dicuntur, differentia intelligitur naturarum; cum autem  rediguntur, manifestam suspicimus adunationem. Beatus itaque Ioannes euangelista dicit: Altera die uidit Iesum uenientem ad se et dicit: Ecce Agnus Dei, ecce qui tollit peccata mundi. Iste est de quo ego dixi, quia post me uenit uir qui ante me factus est, quia prior me erat, et ego nesciebam eum . Hic enim dicendo, uidit Iesum uenientem ad se, et dicit: Ecce Agnus Dei, manifeste humanitatem significare mihi uidetur. Hoc enim uidebat Baptista Ioannes, hoc erat quod susceperat mortem, corpus uidelicet quod pro omni oblatum est mundo. Quod uero sequitur, Qui tollit peccata mundi, nequaquam iam conuenit carni. Non enim illius erat totius mundi peccatum auferre, sed erat hoc pro certo diuinitatis opus.« Quis talia non existimaret post exortas  Nestorianorum et Eutychianorum hereses dicta, nisi auctorem dictorum titulus indicaret? Sic inter utrosque medius et rectus incedit, sic utrosque Scripture diuine testificatione confutat iste, qui dicitur confutari debuisse a concilio Chalcedonensi, tanquam Nestoriani auctor erroris, ut nichil aliud esse definitum uel Ephesino uel ipso Chalcedonensi concilio lector inueniat. Sed utinam hec Nestoriani et Eutychiani nobiscum sequerentur, quia non essent heretici. Utinam hec nobiscum tandem Nestoriani et Eutychiani sequantur, ut non sint heretici: in quibus sic in Christo duarum naturarum differentia predicatur, ut simul etiam predicetur utriusque nature unam esse personam. Non ergo simulent Eutychiani propterea se odisse Theodorum, quasi duas  personas Filii Dei ac filii hominis predicantem, cum ex his que memorata sunt ostendantur ob hoc illum potius odisse, quod duas unius predicauerit esse naturas. Non ad hec ingeniosum intellectorem, sed potius lectorem non fastidiosum requirimus. Aperta res ac manifesta interpretatione ulla non indiget: tantum est ut uidere iam uelint, qui clausis oculis ueritati resistunt. Nam et in XII predicti operis libro, »Si uero aliquis, ait, interrogare uoluerit, quid tandem esse dicam Iesum Christum, dico Deum et Filium Dei.« Ecce qualis erat eius confessio, qui purum hominem Christum dixisse confingitur: cui metuendum est ne cum eum Iudaice impietatis ab istis calumniatoribus argui recusamus, econtrario Manicheorum ei crimen et in mysterio incarnationis impingant:  quoniam in hoc loco Iesum Christum Deum confitens et Filium Dei, nichil de eius humanitate locutus est. Quid enim mirum, si illi qui eum dudum et solitarium [2 1Kb] Deum predicasse sine filio et Spiritu sancto, et duos econtrario docuisse filios, hoc quoque simili contrarietate confingant, ut cum eum dixerint, sicut Iudei, purum hominem Iesum Christum credidisse, tanquam non sit etiam Deus, rursus illum, sicut Manicheus, dicant quod Dominum Christum Deum tantum et Filium Dei credens, hominem fuisse negauerit: siquidem eum iam, sicut supra docuimus, et Iudeorum et Manicheorum duxerint errore maculandum, quasi euacuantem  omnes in Christo factas prophetias. Omnia enim eorum sapientie licent, et nichil est quod libeat, et sibi non expedire credant. Sicut autem non propterea hominem denegat Iesum Christum, quia de humanitate eius tacens Deum illum tantummodo hic fatetur et Filium Dei: ita etiam non Deum denegat Iesum Christum, ubi de diuinitate eius tacens, aut naturarum discretionem faciens, reticet quod idem sit etiam Deus et Filius Dei. Non enim et Petrus apostolus Deum denegabat Christum, cum Iudeis loquens de diuinitate eius dispensatiue taceret, quam uel leui auditu illi ferre non possent; et diceret: uiri Isrelite, audite uerba hec. Iesum Nazarenum, uirum approbatum a Deo in uobis uirtutibus et prodigiis et signis, que fecit per illum Deus in medio uestri,  sicut uos scitis, hunc definito consilio et prescientia Dei traditum per manus iniquorum affigentes interemistis, quem Deus suscitauit solutis doloribus inferni , et talia cetera, que sequuntur. Neque Paulus eius apostolus [1 1Kb] Deum negabat Christum, cum diceret: Unus Deus, unus et mediator Dei et hominum, homo Christus iehsu, qui dedit semetipsum redemptionem pro omnibus, testimonium temporibus suis : quasi Christus Deus non esset, sed tantum mediator Dei et hominum, aut conditor non esset et rector omnium temporum, ut quedam quasi eius tempora dicerentur, sicut de uno quolibet simile nostri homine loqui solemus, et dicere, Temporibus suis hoc uel illud dicit, aut facit. Sed pro diuersitate causarum diuersa semper est dicentis intentio.  Nam et ipse Dominus in Euangelio Iudeis dicit: Nunc autem queritis me interficere, hominem qui ueritatem uobis locutus sum, quam audiui a Deo . Nunquid hec dicens Deum se esse negauit et Christum [2 1Kb] ? Proinde secundum hanc formam et apostolos eius, et doctores Ecclesie quedam locutos esse credamus, tanquam diuini sacramenti dispensatores, non omnibus eadem, nec eodem modo tradentes. Quos in Ecclesie pace defunctos pie ac religiose facimus si melius interpretari uelimus, sic excusantes homines, ut accusemus errores. Nec non et Xu libro, quo ipsum totum opus de Incarnatione conclusit, utramque naturam in unius Filii personam conuenisse testificans, ait: »Propter quod utrumque iuste Filius uocatur, una exstante  persona, quam adunatio naturarum effecit.« uerum ego in hoc eius opere de Incarnatione diutius moratus sum, quam fidei et rationi, ac si non diutius, quam contra calumnias ac pertinaciam necessarium  uidebatur. Nam cui bene scienti [3 1Kb] non sufficeret ad cognoscendam Theodori fidem ipse solus eiusdem operis titulus? Quis enim eum audiens condidisse libros de Incarnatione, aut, ut proprie hoc exprimam, minus quidem Latino, sed necessario uerbo, sicut a Grecis dicitur, de Inhumanatione [a 217Kb] Filii Dei, duos eum putet filios predicasse? Nam qualiter Filium Dei, id est Deum uerbum, non hominem quoque diceret, quem diceret inhumanatum? Non enim refugio uerbum, quod a me fidei ratio atque utilitas flagitat, aduersus eos qui non hominem totum, id est carnem et animam rationalem, sed solam carnem, aut carnem tantum et animam sine ratione, suscepisse dicunt Filium Dei. Qualiter itaque Deum uerbum, quem docebat inhumanatum,  non ipsum et hominem diceret? aut quomodo duos filios docens, tanquam alterius persone sit uerbum Dei, alterius uero homo susceptus, et non idem in persona Deus uerbum qui homo, ipsum Dei uerbum diceret inhumanatum? Contrarium sibi utrumque est, et pudere debuit hinc accusasse doctissimum uirum, aut, si hoc nolunt dicere, doctissimorum certe uirorum testimonio predicatum: cuius impudentie non fuisse particeps synodus Chalcedonensis arguitur, quam intelligere oportuit, quia ubi Theodorus, necessario contra hereticos naturarum proprietates amplius diuidens, assumentem ab assumpto alterum esse assereret, natura eum, sicut supra docuimus, non persona diceret alterum. Porro ab hoc opere de Incarnatione ad aliud quod contra Eunomium  edidit transeamus, ubi decimo libro ait: »Omnes enim Iudei uenturum Christum ex propheticis uocibus exspectabant, magnum quemdam et multorum bonorum eis auctorem futurum. Quapropter interrogante Herode post magorum presentiam Scribas et Phariseos, ubi Christus nasceretur, responderunt illi, et locum dixerunt, quia in Bethleem Iude. Sed non propterea Christum Filium Dei Deum sciebant, hominem autem purum arbitrati sunt Christum secundum probatissimos prophetarum futurum, licet parum aliquid his meliorem, quod etiam nunc putantes Iudeos quilibet uidebit.« Iustumne uidetur adhuc, ut sancta et magna synodus arguatur, quod non et ipsa Theodorum simul et Iudaice infidelitatis et Manichee pestis argueret, ut  eum et cum Iudeis condemnaret, quasi hominem tantum crediderit Christum: et cum Manicheis, quasi non acceperit prophetas de Christo locutos? cum et illos arguat, quod licet probatissimis prophetarum  parum aliquid meliorem eum fuerint arbitrati, Deum tamen esse nescierunt; et contra istos dicat, quod eum Iudei uenturum ex propheticis uocibus exspectarent, secundum quas etiam Herodi interroganti responderunt, quod in Bethleem Iude nasceretur?



CAPUT Iu. Quod Theodorus ad ostendendam tantum unitatem persone in Christo, non ad confundendas eius naturas, similitudine usus sit hominis ex anima et corpore compositi.

Unde quia et Eutychiani nec erga magnam synodum, nec erga Theodorum placari possunt, quantacunque de libris eius similia proferantur, tale potius aliquid eum dixisse monstremus, quod suo putent errori congruere. Nam his que memorata sunt, et  aliis huiusmodi sedari non potuerunt: quia non, ut simulant, uel ipsum uel Chalcedonense concilium ob hoc oderunt, quia duos predicauerit filios, hoc enim aperte falsum est; sed potius quod euidentissime duas unius filii dixerit esse naturas. Et propterea quoniam, sicut primo libro memorauimus, dicere solent iidem Eutychiani uel Semieutychiani, sic unam Christi esse naturam ex diuinitate et humanitate compositam, quomodo una est etiam humana natura ex anima corporeque composita; ostendamus illis, ubi etiam Theodorus dicit, quia sicut anima adunata corpori, homo ex ambobus efficitur, ita ex adunata forma Dei et forma serui, id est diuinitate atque humanitate, unus est Christus. Sic enim fortasse, qui ut catholico non pepercerunt, uel tanquam suo, id  est Eutychiano siue Semieutychiano, parcent, et magnum concilium, quod eum non damnauerit, desinent criminari. Et ille quidem non pro nature, sed pro persone unitate hoc posuit, sicut et alii Patres, quorum isti male utuntur exemplis. Nam Dei uerbi natura, que simplex est et incontaminabiliter simplex, componi non potuit. Dicit ergo in quarto aduersus Apolinarem libro: »Quoniam autem et iuxta nos homo dicitur ex anima et corpore constare, et duas quidem has dicimus naturas, animam et corpus, unum uero hominem ex ambobus compositum; ut conseruemus unum esse utrumque, oportet confundere naturas, et reconuertentes dicere, quoniam anima caro est, et caro anima. Et quoniam illa quidem immortalis est et rationalis, caro uero mortalis, et  rationalis [1 1Kb] , reconuertentes diceremus [2 1Kb] , quia immortalis est mortalis, et mortalis immortalis; et rationalis irrationalis, et irrationalis rationalis. Sed neque ex diuina Scriptura hoc edocti sumus, o sapientissime omnium, neque alius quisquam hoc dicit, usque in hodiernum diem, eorum qui sanam humanam habent  mentem, preter uos, qui per omnia estis dementes: qui dispensationem que propter nos facta est, ab oratione assumptionis [3 1Kb] mentis in ipsam mentem iudicium recepistis totius insipientie plena loquentes, et cum multa irreuerentia leges constituentes. Quecunque enim secundum aliquid discreta, secundum aliquid acceperunt unitatem, seruant suam qua discreta sunt incolumem rationem, et unitatem integram habent. Unum est aliquid natura, sicuti filius et pater; manet autem personarum discretio: essentia quidem inseparabiliter existente una, persone propriam habent discretionem; ut neque pater dicatur filius, neque filius pater. Similiter etsi natura quedam diuersa sunt, secundum aliud uero adunari contigerit ea, neque naturalem perdunt diuisionem, et unitatem  propriam habent, sicut anima adunata est corpori, et unus ex ambobus effectus est homo. Manet naturarum diuisio: alia quidem anima est, alia uero caro; et illud quidem immortale est, illud autem mortale; et illud quidem rationale est, illud autem irrationale. Unus autem homo utrumque: alterutrum uero in seipso homo nunquam dicitur absolute et proprie: nisi forte cum aliquo additamento, sicut interior homo et exterior homo, non absolute homo, sed interior et exterior: ut appareat aliud quidem interius hominis, aliud uero exterius. Ita et in Domino Christo dicimus, o mirabilis, quoniam in forma Dei exstans forma serui, neque assumens quod assumptum est, neque quod assumptum est assumens. Unitas autem assumpti circa assumentem inseparabilis est,  secundum nullum modum incidi ualens.« Iam ergo, sicut diximus, uel tanquam Semieutychiano Theodoro parcant, et synodum non accusent, que nec antea, nec apud se accusatum adiudicare non posset: maxime cum dicat, quia sicut interior homo et exterior homo, id est anima et corpus, quanquam non unius nature sint, unam tamen faciant personam [4 1Kb] . Que porro subtilior unitatis confessio uel expressior esse potest, quam ea que putatur non solum quod unus sit Christus, uerum etiam quod una sit natura eius, ostendere? hanc autem iste pro exprimenda persone unitate non refugit. Sed sicut hoc dicendo non est credendus Acephalorum caput, quoniam hoc non pro denegatione duarum naturarum dicit, sed potius pro unius assertione persone: ita non est  credendus etiam Nestoriani auctor erroris, ubi naturarum confusionem repellens [5 1Kb] , amplius earum proprietates necessitate respondendi hereticis diuidit; quoniam hoc non contra persone unitatem facit. Hinc autem cognoscant Semieutychiani, qua intentione dicatur ab aliis Patribus, quos putant in duabus Christum negasse naturis, quia sicut anima [a 81Kb] et  corpus unum hominem faciunt, ita ex diuinitate et humanitate unus est Christus: quod hoc ab eis non ad nature, sed ad persone potius unitatem dicatur; quando etiam Theodorus, quem Nestorianum criminantes, negare non possunt in duabus Christum predicasse naturis, hac utatur similitudine, quam sue putant dementie conuenire. Apparet ergo sapientibus quemadmodum ueritas undique fugacibus suis occurrat, et quaquauersum declinauerint, in faciem sibi eam inueniant resistentem. Unde enim eis non obuia ueniat, quos ex sua quoque accusatione confundit? Nam refugientes eius doctrinam quam per Chalcedonense concilium docuit, duas unius Dei Christi esse naturas; siue ipsum, siue Theodorum, cuius ibi laudes recitate sunt, de Nestoriana heresi criminantur,  putantes quod una sit Christi confitenda natura. Hoc autem ex eo nituntur astruere, quoniam sancti Patres dixerunt, sicut ex anima et carne unus est homo, ita in diuinitate et humanitate unus est Christus. Suspicantes ergo, quod hoc pro unius nature, et non potius, sicut ueritas habet, pro unius persone assertione ab eis fuerit dictum; non negant errori Nestoriano omnino esse contrarium, et ideo suis, sicut diximus, refutantur. Nam in tantum a sanctis Patribus illa similitudo de anime carnisque adunatione, non ad unius nature Christi documentum relata est, ut hac etiam Theodorus uteretur, quem non solum duas naturas, quod uerum ac manifestum est, sed etiam, quod falsum est, duas Christi dicunt credidisse personas: ut hac similitudine uteretur  qua sanctos Patres existimant non solum unam personam, uerum etiam unam Christi docuisse naturam. Sicut autem de anima et carne unius hominis dicitur [1 1Kb] , quod nos promiseramus ostendere, manet naturarum diuisio, et alia quidem anima est, alia uero caro, natura utique, non persona, quoniam illud quidem rationale, illud autem irrationale est, nam unus homo utrumque: ita etiam ubicunque, presertim ante errorem Nestorii diuulgatum, ab aliquibus Ecclesie catholice doctoribus inuenimus alium dici assumentem, alium uero assumptum, non persona uel subsistentia [2 1Kb] alia, sed natura debemus accipere, sicut in uno homine alius interior, alius exterior dicitur homo, si neque nos errare uolumus, neque ipsis calumniari, neque Ecclesie Christi detrahere, in cuius pace atque honore defuncti sunt: neque auctoritatem  errori Nestoriano tribuere, ut his qui maximam laudem de iudicio Ecclesie meruerunt, similia Nestorius predicasse dicatur. Quod quidem a fidelibus credi ueritas nullatenus sinit, que maledictorum calumnias ex aliis eorum dictis, quibus euidenter de unitate persone Christi locuti sunt, sine dubitatione confutat. Non enim, sicut ignari putant, uel aduersarii simulant, solus Theodorus ita locutus est, sed multi alii Patres, quorum sequentia, ut promisimus, proferimus exempla: in quibus Eutychianorum uel satellitum eorum libertatem uolumus experiri, et zelum fidei quem ostentant in Theodoro contra  Chalcedonense concilium, si et ipsos, ut non amplius dicam, ita loquentes pronuntiare audebunt hereticos. Sic autem loquebantur in Ecclesia Christi, tanquam nulla Nestorii questione sollicitante securi, non ut unitatem persone Christi diuiderent, quam et Theodorus inseparabilem profitetur, et secundum nullum modum incidi ualentem. Admodum uero gratum est, quod uanas et inuicem se destruentes horum calumnias, qui eum dicunt et unam Trinitatis credidisse personam, et quaternitatem predicasse duos filios asserendo, reciproce simul et ipse ex alterius repulsione alteram quoque repellit, cum ex his que memorauimus docet, quoniam, sicut pater et filius unius quidem nature sunt, sed unius persone non sunt, ita in homine una anima et corpus, uel in Christo  Deus et homo, unius quidem persone sunt, sed unius essentie non sunt; quia neque forma Dei forma serui est, neque forma serui forma Dei est, quamuis unitas persone maneat inseparabilis secundum nullum modum incidi ualens.



CAPUT u. Quod obscura et ambigua Patrum dicta ex apertis eorum dictis interpretari oporteat, quod propositis aliquot exemplis declarat.

Ex his ergo certis et euidentibus Theodori sententiis, intelligenda nobis sunt alia, que in eius dictis uidentur quibusdam dubia uel obscura, si cum eis notari nolumus, de quibus ait beatus Cyrillus, quod se infense haberent circa eumdem uirum admirabilem,  et maximam gloriam merentem Theodorum, occasionem facientes contrario dogmati quo tenebantur, ut quererent quedam eius capitula non ex melioribus intellecta damnari. Hec uox Cyrillo digna: sic integrum Ecclesie doctorem loqui decebat. Nam quemadmodum calumniantium hereticorum est, ex dubiis et obscuris que certa et manifesta sunt male interpretari, ita solitum est prudentie ac pietatis catholice, ex indubitatis atque euidentibus, et firmare ambigua, et latentia declarare. Ideoque melius facimus, si uirorum doctissimorum in pace Ecclesie mortem obeuntium scripta melius interpretemur, uel si minus in eis heresum futurarum calumnias uitare potuerunt. Si qui uero orthodoxi etiam aliud faciendum putauerint, non sunt in hoc a  prudentibus imitandi. Qui si utriusque partis momenta perpendant, facile dignoscent quorum magis propositum debeant approbare, utrum accusantium, an excusantium, in Ecclesie pace et Patrum laudatione defunctos. Primum itaque considerare debeant, quid sit nobis utrisque commune, qui quo similes eis de orthodoxis accusatoribus sumus, et quale sit cuiusque proprium, in quo ab inuicem dissonamus. Fides itaque nobis in Deum communis est; proprium uero est cuique parti, in quo dissonamus ab inuicem, quod illi crudeliter et audacter condemnant in Ecclesie unitate gloriaque defunctos, quos Dei solius est  iudicare: nos uero, quia nec pietati nec modestie conuenit, considerantes nos homines esse, nichil quod diuinum est presumimus usurpare. Illi alta sapientes respuunt, et nichil pendunt sanctorum Patrum sententias, a quibus approbati atque laudati sunt: nos humilibus consentientes, obedienter eas et cum debita ueneratione suscipimus. Illi auctoritatem inconsulte tribuunt hereticorum erroribus, asserentes eos honoratorum uirorum predicationi similia docuisse: nos autem, nullam donantes hereticis occasionem, prouide respondemus, quod tales blasphemias nunquam Ecclesia Christi susceperit, sed omnem nouitatem, mox ut exorta est, refutarit. Illi denique ipsam que nos genuit, criminantur et infamant Ecclesiam, uelut adulterinis dogmatibus aliquando  corruptam: nos autem uirginitatem nostre matris excidisse unquam a caritate que in Christo est, denegamus, asserentes non fuisse hereticos quos habuit honoratos. Quas ob res, si uolumus et Deo esse subiecti et sanctis Patribus obsequentes; si uolumus etiam, quod ad presentem attinet causam, Nestorianorum ora consuere, et Ecclesiam que nos genuit ab impiorum calumniis excusare, non solum non condemnemus in Ecclesie communione laudeque defunctos, sed nec dicamus eos ante Nestorium talia docuisse; magisque ex aliis eorum sententiis, euidenter Nestoriano errori contrariis, interpretemur alia que in eorum scriptis uidentur obscura: ne iure meritoque reprehendamur, quod et cautela et studio ipsis Nestorianis impares simus, et amplius illi uideantur  contra ueritatem, quam nos pro ueritate satagere. Nam si illi clarissimos Ecclesie doctores sue parti uolentes applicare, sententias eorum, Nestoriano dogmati manifeste contrarias, ex aliis minus apertis obscurare conantur, et in suam detorquere sententiam; multo magis nos ea que dubia uidentur in eorum dictis, melius interpretamur ex his que certa sunt, ex quo Nestorius ostendatur, ut noui dogmatis inuentor, non immerito fuisse damnatus. Constat ergo aliquos [1 1Kb] ex antiquis Ecclesie doctoribus dixisse [a 1Kb] , quoniam Deus uerbum assumptum hominem tradidit morti. Nunquid si hoc Nestoriani male intelligentes dixerint quod duas uoluerint significare personas, quasi altera sit Dei uerbi tradentis, et altera [2 1Kb] quem dicitur tradidisse, nos [3 1Kb] quoque calumnias eorum aduersus  Ecclesiam firmare debemus, et testari quod tales aliquando doctores habuerit, qui non unam Dei atque hominis predicauerint esse personam, cum multa similia habeamus exempla? Unde illud est Apostoli quod dicit: Liuidum facio corpus meum, et redigo seruituti , non aliam uolens intelligi personam liuidum facientis corpus suum, et  redigentis in seruitutem suam, et aliam ipsius. Illud autem amplius uidetur esse, quod ait Tobith: Ego et anima mea Regi celorum letitiam dicimus ; et multa similia, non diuinis tantum litteris, sed etiam in aliis, et in ipso nostro quotidiano sermone, si quis attendat, inueniet. Si autem hoc de homine, cuius recte potest una, id est humana, dici natura, nulla questione cogente, ab Apostolo et Tobith dicitur: quanto magis de Christo, quem in duabus credimus esse naturis, contra Apolinaristas recte dici potuit, quod Deus uerbum assumptum hominem pro nobis morti tradiderit; cum dicamus quod eum tradiderit Pater, et inseparabilia credamus opera Trinitatis? Ita [4 1Kb] cum propheta dicat: Cor meum dereliquit me , nec se in duas personas uel  subsistentias partiatur; cur si quisquam ex Patribus inueniatur dixisse, quod Deus uerbum inerat, uel aderat Christo, duas Christi putetur induxisse personas? Nam si derelinquere dicitur hominem cor suum, et nulla intelligitur unius persone facta diuisio, cum derelinquere separationem quamdam significet; quia [5 1Kb] necesse est, cum inesse uel adesse dicitur, duas putare significatas esse personas, cum et anima carni sue inesse dicatur et adesse, cum eam nutrit ac fouet, et a morbis passionibusque defendit. uerum et hoc constituamus, quod antiqui doctores Ecclesie dixerunt, quoniam Deus uerbum sit principaliter et secundum essentiam unigenitus Filius Dei [b 23Kb] ; homo uero assumptus ex unitate persone eius accepit ut unigenitus Filius semper esset ac diceretur, et in  unius Filii appellatione cointelligeretur. Nunquid hoc quoque non possumus pro distinctione potius naturarum, quam diuisione persone dictum accipere; sicut dicimus, interior homo principaliter homo dicitur, cuius essentia facta est ad imaginem Dei: homo uero exterior de limo plasmatus ex unitate persone eius accepit ut ipse quoque homo diceretur, et in unius hominis appellatione cointelligeretur, quanquam ipse non sit ad imaginem et similitudinem Dei factus, sed pecoribus similior esse uideatur? Dicimus etiam, sine unius diuisione persone, quod homo interior merito sue fidei iustificatus transit in adoptionem filiorum Dei; exterior autem per interioris adhesionem, communem cum illo suscipit dignitatem, Apostolo quoque dicente: Et si exterior homo  noster corrumpitur, sed interior renouatur de die in diem . Si dicamus, non interior homo, sed exterior homo corrumpitur; aut non exterior homo, sed interior renouatur de die in diem, nunquid in duas subsistentias a semetipso hominem separamus? Ergo si tales inueniantur de Christo quedam locutiones Patrum, ad duarum potius naturarum  discretionem quam ad unius persone diuisionem eas referre debemus. Deinde cum heretici Synusiaste putarent Christum unius essentie natum [1 1Kb] , nec ex utero uirginis habuisse carnem, sed potius in eius utero Deum uerbum partem sue substantie, id est deitatis, in carnem sibi uertisse; et in illa quidem, sed non ex illa incarnatum esse credentes, non solum in diuinitate, uerum etiam in carne, consubstantialem dicerent Patri; sed contra catholici quique doctores assererent, quod Christus ex substantia uirginis natus esset. Apolinariste rursus, hanc doctrinam ueritatis infamantes, iactabant quod Ecclesia sic doceret Christum natum ex uirgine, quasi etiam secundum deitatem ex illa sumpsisset initium, predicaret Deum uerbum non ante secula ex Patre  sine initio, sed ex eius utero natum esse, id est uelut qui ante non esset, exstitisse diceret. Cuius remouende criminationis necessitate, si aliqui aduersus eos ex antiquis Ecclesie doctoribus, necdum ex altera parte sollicitante Nestorii questione, dixerunt, non Deus uerbum ex muliere natus est: tanquam si dicerent, non, ut calumniamini, hoc docet Ecclesia, quod diuina Dei uerbi natura ex utero [2 1Kb] uirginis exstitit, sed humana, que ex semine Dauid sumpsit initium: ideone causas cur ita locuti sunt, non inuestigare ac demonstrare debemus, sed condemnando eos, uelut Nestoriani erroris auctores, Christi Ecclesiam, in cuius honore defuncti sunt, criminari? Aut si aduersus eorumdem Apolinaristarum intentionem, male interpretantium uerba Ioannis euangeliste,  quibus ait: uerbum caro factum est , et dicentium, quod conuertibiliter uerbum caro sit factum, responderunt aliqui dicentes: Deus uerbum non factus est caro [a 31Kb] , id est conuertibiliter, sed assumpsit carnem manens quod erat, Euangelio debent contrarii iudicari? Quod si ita est, Apolinariste uidebuntur euangelice predicationi congruere. Si autem Apolinariste pro sue mentis intentione, quamuis dicerent uerbum caro factum est, inimici tamen predicationi euangelice iudicantur; etiam illi qui talibus in Ecclesia manentes contradixerunt, pro sue mentis intentione conuenientes predicationi euangelice iudicentur. Idcirco Theodorus quoque nono  de Incarnatione libro aduersus eosdem Apolinaristas dicit: »Si utique quod dictum est uerbum caro factum est, secundum aliquam conuersionem dictum est, quomodo inhabitauit suscipiendum est? Palam est enim omnibus, quia quod inhabitat, aliud est quam quod inhabitatur.« Sed idem interpres est proprii uerbi, et preueniens omnem calumniam tibi claudet: »Inhabitauit enim in nobis, nostram naturam sumens et habitans, et in ea omnia salutis nostre dispensans. Quomodo ergo inhabitans caro factum est Dei [3 1Kb] uerbum? Palam est quia non conuersus, neque translatus; non enim inhabitare diceretur.« Manifestum est ergo ex his Theodori uerbis, quod antiqui doctores Ecclesie Deum uerbum contra Euangelium non negauerint carnem factum: quomodo  enim possent Euangelio aperte resistere, et in illa honorati manere? Sed, sicut hic docet, conuersionem [4 1Kb] carnem factus aduersus Apolinaristarum insaniam denegabant: sicut in Euangelio dicente Domino, Pater maior me est , quoniam Ariani hoc testimonio abutuntur, etiam nos illorum intentioni non Euangelio resistentes, negamus Patrem Filio esse maiorem. Et si quis etiam hic uerborum sonos et non propositum mentis attendat, Arianos potius quam nos putabit Euangelii sententie conuenire. Quomodo autem dicerent Apolinariste, uerbum caro factum est, et quomodo catholici responderent, si tamen ita respondisse monstrantur, uerbum caro non factum est, Ecclesia indicabit, que et illos expulit, et illos [5 1Kb] habuit honoratos. Unde consequitur  ut si quis ab Ecclesia istos noluerit [6 1Kb] expellere, stultissimam eorum progeniem Eutychianos cum suo errore faciat introire. Adoptionem quoque filiorum [b 17Kb] suscepisse Christum, si antiqui doctores Ecclesie dixisse monstrarentur, nec ipsi, nec omnis Ecclesia que tales doctores habuit, iudicari deberet heretica. Nam sacramentum adoptionis suscipere dignatus est Christus, et quando circumcisus est, et quando baptizatus est; et potest sacramentum adoptionis adoptio nuncupari: sicut sacramentum corporis et sanguinis eius, quod est in pane et poculo consecrato, corpus eius et sanguinem dicimus: non quod proprie corpus eius sit panis, et poculum sanguis [c 80Kb] ;  sed quod in se mysterium corporis eius sanguinisque contineant. Hinc et ipse Dominus benedictum panem et calicem quem discipulis tradidit, corpus et sanguinem suum uocauit. Quocirca sicut Christi fideles sacramentum corporis et sanguinis eius accipientes, corpus et sanguinem Christi recte dicuntur accipere, sic et ipse Christus, sacramentum adoptionis filiorum cum suscepisset, potuit recte dici adoptionem filiorum suscepisse: alioquin neque de nobis dicendum est quoniam adoptionem suscepimus filiorum, aut quia redempti sumus atque saluati, quoniam Apostolus dicit: Nos ipsi primitias spiritus habentes, et ipsi intra nos gemimus adoptionem filiorum Dei exspectantes, redemptionem corporis nostri; spe enim salui facti sumus; spes autem que uidetur, non est spes . Sicut ergo, quamuis adhuc, secundum Apostolum, exspectemus adoptionem et redemptionem, et salutem; tamen, quia iam sacramentum adoptionis, et redemptionis, et salutis accipimus, et filii Dei, et redempti, et saluati recte uocamur: ita Christus quoque sacramentum adoptionis, non ad utilitatem suam, sed ad ipsius sacramenti confirmationem, in circumcisione et baptismo suscipiens, sicut Apostolus ait: Dico enim Christum ministrum fuisse circumcisionis propter ueritatem Dei, ad confirmandas promissiones patrum , potuit ab antiquis Ecclesie doctoribus recte dici quod adoptionem susceperit filiorum. Quod si et hoc dixisse inueniantur, quia post passionem, siue resurgens, siue etiam in celum ascendens, glorificatus est Dominus,  aut potestatem accepit; sic ab eis dictum intelligi debet, sicut a Petro apostolo dictum est: Exquisierunt atque scrutati sunt prophete, qui de futura in uos gratia Dei prophetauerunt, scrutantes in quibus uel quale tempus significaret qui in eis erat spiritus Christi, qui prenuntiabat in Christo passiones, et post hec glorias . Et sicut ab ipso Domino post resurrectionem dictum est: Nonne hec oportuit pati Christum, et ita intrare in gloriam suam ? et iterum: Data est mihi omnis potestas in celo et in terra : item de clarificatione post ascensionem suam facienda sic ait: Cum autem uenerit ille Spiritus ueritatis, docebit uos omnem ueritatem. Non enim loquetur a semetipso; sed quecunque audiet loquetur, et que uentura sunt annuntiabit uobis [1 1Kb] . Itemque de illo dictum est: Nondum enim  erat Spiritus datus, quia iehsu nondum fuerat glorificatus . Proinde melius facimus, si quemadmodum diuinam Scripturam, sic etiam eiusdem Scripture tractatores locutos contra hereticos fuisse credamus. Siue quoniam resurgenti Christo aliquid in natura carnis accessit, que in contumelia seminata, iam surrexerat in gloria; siue quia fidelibus  eadem gloria et potestas post resurrectionem magis innotuit: tunc glorificatus et potestatem accepisse narratur, quando hec in cognitione credentium facta sunt, sicut et in oratione dicimus: Sanctificetur nomen tuum , scilicet ut in cognitione fidelium fiat sanctum. Siue quia si quid potestatis et glorie post eius resurrectionem Ecclesie donatum est, ipse dicitur accepisse, tanquam caput in membris, id est in hominibus fidelibus. Unde dictum est a propheta: Ascendens in altum captiuam duxit captiuitatem, accepisti dona in hominibus . His et aliis compluribus modis dicta precedentium Patrum pius atque exercitati sensus lector et intelligere, et aduersus hereticorum calumnias defendere potest; imperitus autem et arrogans, qui omne quod non intellexerit,  non discere, sed quod condemnare festinat, necesse est ut conturbetur in talibus; et, si potuerit, alios quoque conturbet, dum rationem quam pro sua imperitia non potuit inuenire, etiam pro arrogantia dedignatur accipere. Illud autem quis ferat, quod aliqui dicentes credere se nobiscum duas Christi esse naturas, et Deum illum atque hominem non negantes, si audierint quod gratia sit Filius Dei, sic detestantur hoc uerbum, tanquam si de illo dicatur, qui Deus tantum non etiam homo sit. Sicut autem et natura filius est hominis propter ueram humanitatem, et dignatione filius est hominis propter ueram deitatem, ita etiam et natura Filius Dei est propter ueram deitatem, et gratia Filius Dei est propter ueram humanitatem. Si uero et secundum humanitatem natura  Filius Dei dicatur, in illud Apolinaris inciditur, quod credidit Deum uerbum ex parte sue substantie [2 1Kb] , que tota ubique est, et partiri non potest, carnem sibi fecisse. Quod si ueraciter duas dicunt eius naturas, et ambe diuine esse non possunt, quia humanitatis una natura est; procul dubio, non quemadmodum secundum diuinitatem natura Filius Dei est, ita etiam secundum humanitatem natura Filius Dei est. Si autem secundum humanitatem non est natura Filius Dei, necessario sequitur ut aut meritis, aut gratia sit Filius Dei [3 1Kb] , qui, ex quo esse cepit, non fuit aliud quam Filius Dei. Restat ergo ut secundum humanitatem gratia sit Filius Dei. Ob hoc quoque beatus Augustinus, precipuus catholice fidei predicator, scribens ad Prosperum et Hilarium de predestinatione  sanctorum, et docens quod gratia Dei non secundum nostra merita detur, inter alia dicit : »Est etiam preclarissimum lumen predestinationis et gratie ipse Saluator, ipse mediator Dei et hominum, homo Christus iehsu: qui ut hoc esset, quibus tandem suis, uel operum, uel fidei precedentibus meritis natura humana que in illo est comparauit? respondeatur queso. Ille homo, ut a  uerbo Patri ceterno in unitatem persone assumptus Filius Dei unigenitus esset, unde hoc meruit? quod eius bonum qualecunque precessit? quid egit ante? quid credidit? quid petiuit, ut ad hanc ineffabilem excellentiam perueniret? Nonne faciente ac suscipiente uerbo ipse homo, ex quo esse cepit, Filius Dei unicus esse cepit? Nonne Filium Dei unicum femina illa gratia plena concepit? Nonne de Spiritu sancto, et uirgine Maria Dei Filius unicus natus est, non carnis cupidine, sed solo Dei munere? Nunquid metuendum fuit ne, accedente etate, homo ille libero peccaret arbitrio? aut ideo in illo non libera uoluntas erat, ac non tanto magis erat, quanto magis peccato seruire non poterat? Nempe ista omnia singulariter admiranda, et alia si qua eius  propria uerissime dici possint, in illo singulariter accepit humana, id est nostra natura, nullis suis precedentibus meritis. Respondeat hic homo Deo, si audet, et dicat, cur non et ego? et si audierit, O homo, tu quis es qui respondeas Deo ? nec sic cohibeat, sed augeat imprudentiam, et dicat, quomodo audio, Tu quis es, o homo? cum sim quod audio, id est homo, quod est et ille de quo ago, cur non sim quod et ille? At enim gratia ille talis ac tantus est. Cur diuersa est gratia, ubi natura communis est? certe non est acceptio personarum apud Deum. Quis, non dico Christianus, sed insanus hec dicat? Appareat itaque nobis in nostro capite ipse fons gratie, unde secundum uniuscuiusque mensuram se per cuncta eius membra diffundit. Ea gratia  fit ab initio fidei sue homo quicunque Christianus,  qua gratia homo ille ab initio suo factus est Deus Christus. De ipso spiritu et hic renatus, de quo est ille natus; eodem spiritu fit in nobis remissio peccatorum, quo spiritu factum est ut nullum haberet homo ille peccatum. Hec se Deus esse facturum profecto presciuit. Ipsa est igitur predestinatio sanctorum, que in Sancto sanctorum maxime claruit: quam negare quis potest recte intelligentium eloquia ueritatis?« Hunc itaque apostolicum uirum, docentem quod Christus secundum humanitatem, nullis precedentibus meritis, ex quo cepit esse per gratiam Filius Dei, unicus esse cepit, per quam etiam omnia singulariter admiranda singulariter in illo accepit humana, hoc est nostra natura; et cuius gratie diuersitate factum est, ut talis esset ac tantus, et non  similis nostri, cum sit nobis natura communis: atque asserentem quod ea gratia fiat ab initio fidei sue homo quicunque Christianus, qua gratia homo ille ab initio suo factus est Christus: audeant isti, si possunt, hereticum dicere, audeant solita presumptione damnare. Et tunc uere discent que sit pietas et constantia Ecclesie Latinorum, quam Deus magisterio eius instituit atque firmauit: cum ab omnibus confestim anathematizati fuerint, et tanquam putrida et morbida membra precisi. Si igitur libet eos in pace quiescentium busta refodere et ossa corrodere mortuorum; in hoc adamantino uiro suos experiantur dentes, et cognoscent quod ita eis in ore frangentur, ut ultra neminem sub hac specie pietatis mordeant.



LIBER DECIMUS.



CAPUT PRIMUM. Quod reprehendenda synodus non sit, quia Theodorum non damnarit, tametsi in eius scriptis quedam sint culpanda: cum fieri potuerit ut eam laterent, uel illa melius interpretanda, aut ab inimicis eius immissa crederentur.


Si quid mihi creditur, imperator, multum doleo presentis mei operis sortem, de quo non tantum exspecto fructum, quantum suscepi laborem. Quid enim amplius tam multiplicibus documentis et rationibus persuadere mortalibus conor, quam ne presumant  esse iudices mortuorum? Hoc quippe nullius suasionis est indigens, nec in tali causa uellem tempus expendere, cuius nemo potest recuperare iacturam. Sed enim cum uiderem quosdam sub falso propugnatorum nomine impugnare latenter Ecclesiam, et tanquam in eius purgationem, ut hereticos damnare quos illa semper habuit honoratos: tacendum mihi esse non credidi, ne illud [* 1Kb] inciderem quod Isaias dicit: uidete quia omnes excecati sunt, nescierunt sapere omnes; muti canes qui non potuerunt latrare, somniantes cubile, amantes dormitare. Et canes improbi omnino [1 16Kb] , nescientes saturitatem, et sunt maligni  nescientes intellectum: omnes suas uias exsecuti sunt, unusquisque secundum se . uidete quomodo perit iustus, et nemo animaduertit; et uiri iusti tolluntur, et nemo considerat . Putes hoc de presenti causa proprie dictum. Quoniam uero non est eadem questionis responsionisque conditio, nec quod breuiter accusatur, continuo etiam excusari breuiter potest: sicut nec tanta maculandi et uulnerandi est difficultas quanta nos in abluendo medendoque consequitur, necesse est nobis  aliquanto impensius agere, maxime scientes quam difficile reiiciant obstinati quod temere semel assumpserunt. Sed opto, clementissime imperator, tam uestre modestie quam uiris quibusque grauissimis, in quorum manus hec forte peruenerint, nimius uideri, quam ne pertinacia resistentium longitudinem mei sermonis excuset. Si enim nec tantis apud eos quod uolumus egerimus, prouidus magis inueniar quam prolixus. Quamuis itaque in superioribus ostensum fuerit, quedam ex dictis Theodori, pro quibus putatur a synodo Chalcedonensi debuisse damnari, ab Eutychianorum fautoribus esse corrupta;  quedam uero sanctorum Patrum, quos et ipsi uenerari se dicunt, doctrine similia: quamuis et hoc fuerit demonstratum, quod idem Theodorus a predictis sanctis Patribus et superstes, et post mortem, magna fuerit predicatione laudatus: quamuis postremo etiam dictorum eius euidentibus documentis manifeste claruerit, quod calumniose aduersariorum criminationibus impetatur. Tamen quoniam religiosi lectoris intentio non tam purgationem Theodori, in quo status Ecclesie non consistit, quam absolutam defensionem synodi Chalcedonensis exspectat: ostendere debemus, quomodo uel si culpabilia quedam in libris Theodori iudicentur, reprehendenda synodus non sit, quod eum non damnauerit, cum ex epistola Ibe relegi laudes eius audiret:  ut cognoscant Eutychiani quam inaniter dies noctesque in malignis consiliis ducant, et tantis sumptibus quos in suos complices atque fautores expendunt, nichil efficiant. Et nos ergo ponamus, ut dictum est, quod in libris Mopsuesteni Theodori quedam reprehensibilia uideantur. Imprimis unde probari potest, quod hoc synodus Chalcedonensis cognouerit? Potuit enim fieri ut eam lateret, sicut et ipsos accusatores Ibe, quamuis calumniosos et pertinaces atque exercitate malitie, latuit. Nam cum sepenumero eumdem Ibam ante Chalcedonense concilium in iudiciis episcopalibus accusarent, nichil ei de laude Theodori obiicere tentauerunt. At enim aliud est si accusatorum, aliud si concilii notitiam fugisse dicatur. Sit aliud, concedamus: sed num ideo necesse est ut  concilium non latuisse firmetur? Quidquid dicant, quecunque uerba multiplicent, etiam illud procul dubio concedetur, quoniam aliud est suspicari, aliud certa ratione monstrare quod hoc synodum non latuerit. Nam puto quod isti pro suspicione sua nec ipsos Ibe accusatores dicerent latere potuisse, nisi rerum exitu uincerentur. Non ergo, uel si iudicanda fuisset illa synodus, ex suspicione, presertim inimicorum, sed ex certis posset probationibus iudicari. Nam si suspiciones iudiciorum sententiam dicent, nichil omnino est quod non aliter atque aliter iudicetur. Admodum uero bene prouisum est ut iudices non coniectores, sed cognitores potius uocaremus. At isti uolunt iudicari tantam synodum per tantos annos tanta uniuersalis Ecclesie pace [1 1Kb] firmatam, et  nichil quod cognoscamus, sed hoc solum afferunt, quod pro suo nos uelint arbitrio suspicari. Ergo si cupiunt ut cum illis hanc synodum ego quoque reprehendam, tale aliquid ad eam destruendam idoneum requirant ac proferant, quod tam certum mihi sit, quam certum mihi est esse me. uideamus tamen quid hanc eorum suspicionem sequatur; et si uel ipsis Eutychianis conuenit, arguant quod non cum illis pariter suspicemur. Si enim credatur quod synodum Chalcedonensem latere non potuerunt quedam ex nomine Theodori scripta, que Nestoriana dicuntur, quomodo credatur Ecclesiam latuisse, in cuius pace atque honore defunctus idem Theodorus? Et si propterea  synodus Chalcedonensis iudicatur similia sapuisse Nestorio, quia Theodorum mortuum non condemnauit, quem interrogare uel corripere ante non potuit: quomodo prioris temporis Ecclesia non eadem que Nestorius sapuisse firmabitur, que illum, donec uiueret, inter clarissimos episcopos honorauit? Cum uero dicitur Ecclesia Christi eadem que Nestorius priore tempore sapuisse, procul dubio excusatur Nestoriana heresis, si tamen iam dicatur heresis, quando quisquis aliter sapit, ipse potius aduersus antiquam doctrinam noui dogmatis inuenitur assertor. Hoc est totum, quod Eutychiani magno sumptu per suos potuerunt satellites obtinere. Sed o Nestorianorum miseranda felicitas, quibus Eutychianorum stipendiis militatur! Porro cum Eutychiani  Ecclesiam catholicam ante Chalcedonense atque Ephesinum concilium de Nestorii dogmate accusare non possint, in cuius communione Theodorus episcopus est defunctus; nec sanctam synodum Chalcedonensem nisi imprudenter poterunt accusare, que contra ipsius Ecclesie iudicium uenire non debuit, etiamsi accusatores Ibe episcopi aliquas de laude Theodori questiones mouerent. Itaque si propterea dicunt prioris temporis Ecclesiam non esse culpandam, que nec Theodorum, nec ea que in libris eius reprehendenda sunt scripta damnauit, quoniam ea nesciuit; credant hec etiam synodum Chalcedonensem potuisse nescire. Si uero dicant, quod eadem scripta quibus nunc abuti Nestorianos fecerunt, diuerso et meliori intellectu accipiebat Ecclesia in cuius  communione defunctus est, Chalcedonensem quoque synodum credant quod ea similiter meliore acceperit intellectu. Et hec quidem magne synodi purgationi sufficiant, quibus in causa Theodori non minus quam anterior Ecclesia defendi potest, que nequaquam ab Eutychianis de Nestoriano dogmate accusari ante Nestorium potest. Sed quia contenti non sumus prosternere tantum stultissimam ipsorum Eutychianorum superbiam, que sepe deiecta contra tantorum sacerdotum Christi sententiam adhuc erigitur, uerum etiam conculcare atque conterere; quid uobis amplius post hanc plenam defensionem abunde et ad cumulum proferamus? Nam credibilius affirmatur quod doctrina Theodori, cum haberetur in scripto, latere potuit Chalcedonense concilium, quam  temporis prioris Ecclesiam, in qua, sicut ostenditur, semper etiam uoce propria disputabat. Beatus quippe Ioannes Antiochenus et orientale concilium dicunt, quod in expositionibus quas in omnibus ecclesiis orientalibus faciebat, et quibus in regia ciuitate ualde esse comprobatus apparet, in conspectu sacerdotum, et imperatorum, et populorum rectus inuentus est. Facilius quoque uidetur et promptius, ut Ecclesie precedente iudicio, a qua doctissimus semper est. habitus, etiam synodus Chalcedonensis de illo bene sentiret, quam ut ipsa temporis prioris Ecclesia nullius iudicio precedente, spontaneo motu eius dicta melius interpretata susciperet. Ad ultimum temere  nimis et impie, nulloque ad hoc exemplo ducente, synodus damnaret in Ecclesie communione sine querela defunctum; prudenter autem ac religiose, multisque precedentibus exemplis, Ecclesia uiuentem quando et corrigere posset, si necessarium uideretur, in examen adduceret. Certum est igitur quod amentes Eutychiani uel Acephali, cum nesciunt quid loquantur, calumniis quibus impetunt Chalcedonense concilium, fidem magis Ecclesie que fuit ante Nestorium criminentur, in cuius se mentiuntur communione mansisse. Unde nos quoque non sine antiqui temporis Ecclesia ipsum Chalcedonense concilium contra calumnias eorum defendimus. Et ideo, uel si concedatur quod eadem prioris temporis Ecclesia, siue postea synodus Chalcedonensis, cognouerunt  que in libris Theodori reprehensibilia iudicantur, nec melius [1 1Kb] interpretari potuerunt: cur etiam sic arguantur quod Theodorum non condemnauerunt, cum potuerint credere quod hec ab hereticis in libros eius fuerint immissa, quemadmodum Theodorus ipse conquestus est? Sic enim dicit in principio cuiusdam sui operis cui titulum dedit: De Apolinario et eius heresi: »Ante 30 enim iam hos annos de incarnatione Domini codicem conscripsimus usque ad 15 millia uersuum pertingentem: in quo Arii et Eunomii de hac re delicta, nec non etiam Apolinarii uanam presumptionem, per totum illud opus examinauimus: ut nichil, sicut mea fert opinio, preterirem ex his que et ad firmitatem ecclesiastice orthodoxie pertinerent, et ad conuincendam eorum impietatem.  Sed hi qui omnia facillime presumunt, et preterea rursum ab Apolinario, qui princeps huius heresis fuerat, instituti, omnibus quidem similiter sentientibus opus nostrum manifestum fecerunt, si quo modo aliqua inuenirent ualentia ad conuincendum ea que in eo sunt scripta. Quoniam uero nullus contra certamen scriptis suscipere presumebat, imitati sunt infirmos athletas et callidos, qui, dum non possunt contra fortiores certare, insidiis eos et machinamentis quibus possunt conantur euertere. Scripserunt enim ipsi inter se procul dubio quedam inepta, que a nobis unquam minime dicerentur. Denique hec ipsa in medio nostrorum scriptorum in quadam parte interposuerunt, et suis familiaribus demonstrauerunt, aliquando autem et nostris, qui per facilitatem  suam omnia pronis animis audiebant; et hoc quasi documentum, sicut putabant, nostre impietatis uidentibus prebebant. Unum autem ex his scriptis erat, duos filios dicere [a 193Kb] . Sic enim nos fecerunt in hoc opere dicentes, quod oporteat putare et dicere duos filios, et uehementer nos istum sermonem defendere, dum nos in illa scriptura ubique manifeste diceremus,  quod non oporteat duos filios dicere. Necesse erat ergo, non solum inepta, sed etiam infirma illa scripta audientibus apparere: quoniam neque firma ratione, neque conuenienti hoc possibile erat ostendi; et ab illis idcirco infirmis [2 1Kb] erat conscriptum, quatenus ille qui scripserat facilius inde conuinci potuisset. Unus ergo ex nostris propter multam facilitatem hec nostra esse credidit scripta, et huius rei gratia dignus fide ab illis creditus est qui ista perlegeret, et renuntiauit nobis ea que fuerant scripta. Cum ergo audissemus, culpauimus quidem illum, quod contra nos dictis sermonibus credidisset de his rebus, quas sepius et in ecclesia et priuatim dicentes nos audiuit, cum fideliorem scriptis nostram uocem iudicare debuerit, ad documentum nostre sententie, quam in  dogmatibus uotum nostrum est conseruare.« Accepisti, clementissime imperator, quo liuore semper, et qua fallacia institutores Eutychianorum Synusiaste insidiati fuerint dictis Theodori, et quo modo tentauerint leuissimorum catholicorum mentes a doctrina eius auertere: ut non solum praue interpretarentur ea, que ille recto sensu docebat obuius eorum stultitie, uerum etiam libros eius interposita falsitate corrumperent. At ille hinc uel eorum malitiam, uel facilitatem catholicorum fiducialiter arguebat, quod palam predicaret in Ecclesia Christi que sane doctrine congruerent, et uox eius fidelior scriptis esset ad documentum sue sententie. Absentis enim scripta, que corrumpi ab inimicis Ecclesie possent, uocis eius testimonio preferri non debuerunt. Quid ergo,  si uel Ecclesia illius temporis, uel postmodum synodus Chalcedonensis, cognoscens ea pro quibus culpatur Theodorus quasi magister Nestorii, nec melius interpretari ualens, ut eum non condemnaret, credidit ab hereticis in libris eius immissa? Nunquid debet hec pia credulitas heresis crimini deputari, cum hinc et ipse Theodorus conqueratur, et alia eius multa et euidentia scripta demonstrent, quantum longe fuerint ab errore Nestorii? Quod si dicunt aliqui credi non debuisse Theodoro, quoniam mentitus est Apolinaristas quedam heretica in eius libris immisisse; nam ipse male rapuit, quod illis uoluit imputari: non ego pertinaciter contra contendam, sed adhuc concedam eis suspicari quod uolunt. Illud interea manifeste uerum est, illud negari non  poterit, quod ea Theodorus sua non esse testatus est. Arguendus itaque fuisse dicatur, si mentitus ostenditur, quod posteaquam resipuit, licet prudenter acquieuerit ueritati, errores tamen aliquando suos erubuit humiliter confiteri. Ceterum et mentitus non iuste diceretur hereticus, qui quocunque modo suis renuntiauit erroribus. Scribens etiam ad Cerdonem  super expositione Psalmorum, sicut tertio libro memorauimus, idem Theodorus dicit: »Non quantam oportuerat habuimus circa istam rem diligentiam. Passi enim sumus quecunque incipientes, ut euenit, in imperitia scribendi constituti. Siquidem et multas immutationes illo tempore que nostra susceperunt; quas non est presentis temporis enarrare: ex qua causa magis negligenter a nobis composita sunt plurima, et maxime illa que prima sunt.« Si ergo uel anterior Ecclesia, uel posterior synodus Chalcedonensis, ex his plurimis que per imperitiam negligenter a se composita fatetur, credidit esse que in eius libris meliori sensu interpretari non potuit; errori cohibuisse dicenda est, quod eum pro his in quibus ignorantiam et negligentiam suam sponte culpauit,  non iudicauit hereticum, et pro ceteris inculpabilibus credidit esse laudatum?



CAPUT II. Quod etsi aliquando errarit, damnari ut hereticus non potuerit, quia pertinax non fuit, cum ultro quedam que notabantur correxerit.

Est et aliud nimirum multo fortius, quod nobis ad defensionem suscepte cause proficiat. Nam sanctus Ioannes Antiochenus arguens litteris suis Nestorium [a 150Kb] quod beatam Mariam matrem Domini negaret, et ut hoc confiteretur exhortans, post aliqua dicit: »Si uidetur autem, etiam boni exempli opportune uos commemorabo, cuius meminisse uolo, sanctissime frater. Neque enim tempus multum est ex quo apud nos contigit ut obliuioni forsitan mandaretur. Recordaris  enim certe beati Theodori episcopi in expositione dicentis aliquid quod recte dici non putaretur, tibi ipsi primo, qui fiduciam in illo tempore habebas, deinde etiam omnibus audientibus. Et qualiter ille, sentiens lesionem et perturbationem quam non minima diuulgatio illius dicti excitauerat, et intelligens quia perturbatio faciat discordiam, magis autem et contradictionem et contentionem hominum amantium ex quibuscunque rebus occasiones inquirere huc atque illuc diuidi, et contentionibus augere scintillam scandali que paruula uidebatur, quod etiam nunc apud uos contigit: quemadmodum fortissimus ille exsurgens non post multos dies, illud quod ab eo dictum erat, ad utilitatem Ecclesie sine confusione correxit, et corrigens statim contriuit murmur uel  accusationem que aduersus eum fuerat facta: nequaquam iudicans turpe aliquid esse corrigere; et hoc scientibus quidem omnibus, quia negligenter et minus caute ab eo fuerat dictum, excipientibus autem continuo correctionem.« Porro totum hoc arrogantiam confundit illorum qui se diligentiores et sapientiores  antiquissimis Patribus iactant, dicentes quod illius temporis Ecclesia negligenter et insipienter audiebat Theodorum disputantem, ut eum non argueret in quibus ab ipsis arguitur. Quod absit a pietate synodi Chalcedonensis ut hoc diceret aut crederet: absit, inquam, ut hoc crederet, Ecclesiam Christi, si Theodorus, ut dicitur, Nestoriani auctor erroris esset, blasphemias ab eo dictas in Christum uel non intelligere, uel negligere potuisse: cum illud, quod non blasphemum et hereticum fuit, sed quod recte dici non putaretur, sicut Ioannes Antiochenus testatur, non minimam perturbationem excitauerit, nec ante sedata sit quam fortissimus ille exsurgens non post multos dies, illud quod ab eo dictum erat ad utilitatem Ecclesie, sine confusione corrigeret. Et  reuera magne fortitudinis fuit ut seipsum interpretaretur, calcare gloriam magisterio longi temporis acquisitam, et ad emendationem dicti sine confusione descendere: maxime cum fretus conscientia, quia non sicut putabatur hoc dixerat, facile posset audientium paruipendere lesionem, quam tamen diu non passus est tradi: quia cito pudoris uictor non post multos dies offensionem properauit auferre solo sermone contractam. Non enim ait Ioannes a Theodoro praue aliquid intellectum, aut saltem negligenter, et minus caute [1 1Kb] ab eo dictum: tanquam de illo loquens qui non rerum intelligentia fuerit prauus, sed sermone in hoc minus accommodus. Huic itaque sancti Ioannis testimonio quo Nestorium redarguit, quomodo synodus religiosa non crederet? non solum  quod tantus fuerit idem Ioannes, uerum etiam quod Nestorio scribens, quem ad correctionem inuitabat exemplo fortissimi uiri et humane glorie contemptoris Theodori, non eum posset ita confidenter sue conscientie testimonio commonere de recenti facto, quod non solus ipse Nestorius, uerum et Antiochena omnis Ecclesia recordari facillime poterat, nisi de manifesta rei ueritate presumptus. Nam neque sine tractatu aliorum ad suum concilium pertinentium sacerdotum, Antiochenus antistes de noui dogmatis assertione corripere palam Constantinopolitanum episcopum posset. Tanto uero testimonio sancta synodus credens, quomodo Theodori memoriam ueluti heretici reiiciendam ab Ecclesia iudicaret, in cuius pace ille defunctus est, et cuius pacem sic dilexit, ut  gloriam sue auctoritatis non erubesceret eius offensioni postponere? Cur autem hanc offensionem incurrerit, predictus sanctus Ioannes docuit dicens: Quoniam dixit aliquid quod recte dici non putaretur, offensionis causam magis in existimatione constituens: quod eius et [2 1Kb] continuo subsecuta correctio  demonstrauit. Ex ipsa uero correctione, qua melius semetipsum interpretatus est, siue Ecclesia que illum disputantem audiebat, siue postea sancta Chalcedonensis synodus, non illa solum dicta que tunc audientes offenderant, sed que similia eiusdem Theodori debuit estimare. Quod si etiam contra testimonium sancti Ioannis, non per incautelam et negligentiam uerbi, sed per intelligentie prauitatem, dicatur audientes offendisse Theodorus; nec ita posset correctus, uel ab illius etatis Ecclesia, uel a sancta synodo hereticus iudicari. Iacobus apostolus dicit: Nolite plures magistri fieri, fratres mei, scientes quoniam maius iudicium sumunt [1 1Kb] . In multis enim offendimus omnes . Cum ergo omnes offendamus in multis, cur non omnes sumus heretici,  nisi quia non offensio, sed pertinax offensionis defensio, facit hereticum? Similiter autem confiteor amplius me, et multum amplius in hoc sancti Ioannis Antiocheni testimonio, quam in ceteris, uel ipsius, uel aliorum Patrum testimoniis, delectari atque congratulari Theodoro. Nam in illis iam dudum memoratis, quibus ostenditur quanta doctrine eius fuerit celsitudo, gaudeo quidem, sed noui hoc esse illi commune cum multis. In hoc autem quo manifesta cordis eius humilitas intimatur, et acquisite glorie pro fraterna offensione contemptus, paucos admodum socios ei reperio. Multos enim didicimus eminuisse scientia, et maximam pro hac gloriam consecutos; at ubi humanitus lapsi sunt, homines se cognoscere noluerunt, et simpliciter admoniti contempserunt  credere ueritati; atque ita illis ipsa gloria scientie multum obfuit ad salutem, quoniam scientia inflat, caritas autem edificat . Minus itaque mihi cognitus esset Theodorus, quamuis tantorum Patrum laudibus predicatus, nisi qualis esset etiam cum reprehenderetur, Ioanne testificante cognoscerem. uerum nec omnibus est imitabile, unde et parum utile foret scientie eius exemplum; correctionem uero gratanter accipere, et cito ac placide quod offenderit emendare et imitabile omnibus, et multo utilius inuenitur. Proinde in Theodoro discere obstinati dignentur, etiam de facili lapsu sermonis admoniti, apostolicam modestiam pietatemque seruare. Nam sic aliquando Petrus apostolorum primus, sicut iam diximus, cum non recte ambularet  ad ueritatem Euangelii, reprehensus a Paulo minimo apostolorum , non indigne tulit, nec pro sui primatus gloria resistentem sibi despexit: quoniam caritas que Paulum ad arguendam prioris culpam fidenter erexerat, eadem Petrum ad suscipiendam minimi correctionem dociliter inclinabat. Hunc itaque uirum, non in sola scientia, sed in humilitate quoque cordis ac modestie comprobatum, quomodo temporis illius Ecclesia, quomodo synodus Chalcedonensis reiicere posset, cum ex epistola Ibe recitari laudes eius aduerteret, cuius etiam reprehensio uirtutis exemplum est, et qui lapsus in uerbo  Christiane humilitatis formam et magne specimen pietatis ostendit? Eant nunc Eutychiani, et calumniis suis, si quid adhuc possunt, adiiciant, fingant de Theodoro quecunque libuerit; accusent etiam Chalcedonense concilium de cohibentia et consensu malorum. Expauescent ad ista procul dubio leues et faciles corde; ceterum prudentes et graues intelligent, quod nichil ex hoc applicent Theodoro, cuius purgationi sufficit quod paratus semper fuit ad corrigendum. Quidquid igitur contra Theodorum dicant, nouerint quoniam si recipiatur, non magis ipsi atque Chalcedonensi concilio, quam omni ascribetur Ecclesie, que mansuetum et docilem uirum neglexit arguere. uerum opto, clementissime imperator, ut humilitatem rationemque Theodori illi qui eum culpant  imitari aliquatenus uelint: et sicut ille gratanter castigationem suscipiens, quod negligenter et minus caute dixerat corrigere properauit; ita et isti nos uel patienter ferant, et quod crudeliter et discordiose fecerunt, emendare tandem aliquando dignentur. Ceterum Theodorus adeo non fuit a sancta synodo, quemadmodum putant, uelut magister Nestorii condemnandus, ut eius argueretur exemplo Nestorius, et idcirco damnaretur, quod eum non fuerit imitatus. Quid autem nos hinc uolunt estimare non solum Eutychiani, qui de Theodoro calumniantur Chalcedonense concilium, uerum etiam Nestoriani, qui eiusdem Theodori dictis abuti dicuntur? Quod ipsius exemplo Nestorius increpatus, non statim ex eius dictis, quasi eadem sentientis, defendere maledicta  sua tentauit, et respondere sancto Ioanni ac dicere: Theodorus, cuius exemplo me arguis, quem beatum et fortissimum dicis, eadem semper sine ullius offensione docuit. Quod quidem si Nestorius responderet, ita Theodoro preiudicare non posset, sicut nec prophetis et apostolis atque euangelistis, quoniam eis uel ipse abusus est, uel eius nunc sectatores abutuntur, atque alii omnes heretici. uerumtamen cum ille homo, ad respondendum male paratus, et in perniciem suam sufficienter instructus, nichil in erroris sui defensionem ex dictis Theodori, cuius admonebatur exemplo, tentauit assumere; satis ostendit, eius sane doctrine non sequacem, sed obuium se fuisse.



CAPUT III. Quod tametsi Theodorus in quibusdam errasset, laudari ab Iba potuerit propter alia que recte scripsit.


Hec igitur defensioni magne synodi Chalcedonensis abundarent [2 1Kb] . Nunc autem non ipsa eum laudauit, sed laudantis epistolam, pro fide recta quam continet, pronuntiauit orthodoxam: quod diuersum esse quis prudens, si causam diligenter attendat, ignoret? Potuit enim fieri ut etiam si quedam Theodori dicta culpabilia uiderentur, et ea synodus nec ignoraret, nec interpretari melius posset, uerumtamen [3 1Kb] Ibam latere potuisse crederet, sicut etiam sanctos Patres Ioannem Constantinopolitanum et Gregorium Nazianzenum,  uniuersamque Ecclesiam, que ipsum Theodorum docentem aduertebat, latere potuisse credunt Eutychiani, ut non superstes condemnaretur idem Theodorus. Igitur quemadmodum sancta synodus antiquam Ecclesiam, cuius pars fuerant memorati Patres, non ex communione et laude Theodori, uel si eum in quibusdam sciret errasse, sed ex propria ipsius Ecclesie fide iudicare debuit, quod nobiscum Eutychiani fatentur; sic oportuit ut et illam epistolam, non ex laude Theodori, sed ex propria conscriptoris eius fide, que ibidem legitur, iudicaret. Quomodo autem synodus non crederet Ibam reuerentissimum latere potuisse dicta Theodori, que ante Nestorium scripta [1 1Kb] dicuntur, cum ipsius Ibe fidem Nestoriano dogmati uideret aduersam? uerum et hoc  demus Eutychianis, quod reuerentissimum Ibam synodus Chalcedonensis crediderit non ignorasse Theodori dicta que uidentur esse culpanda; nunquid ideo eius epistolam merito recte fidei quam continet, orthodoxam pronuntiare non debuit? presertim cum potuerit idem uenerabilis Ibas idcirco Theodorum eiusque laudare doctrinam, quoniam ea que in libris eius reprehensibilia iudicabat, uel ab hereticis immissa, uel ab ipso Theodoro reprehensa, sicut docuimus, siue correcta esse credebat: et non ex eo quod scribendi capiens initium, aliquid aliquando reprehensibile scripsit, aut ex lapsu sermonis incurrit, eius doctrina iudicanda fuerat; sed eo potius quod si quid in ea culpabile uidebatur, ipse reprehendit atque correxit. Nam si nemo sapiens Ecclesiam  credit hereticam, quia doctrinam beati Cypriani Carthaginiensis episcopi et martyris laudat, cum ille non solum priuatim, ut ei uisum est, uerum etiam congregato concilio, definierit ut omnis hereticus ad Ecclesiam rediens baptizetur, et propter hoc culpatus ab Stephano antistite Romano restiterit, suamque sententiam scribens  ad Pompeium, quanta potuit humana argumentatione defenderit, iniuriose tractans eumdem beatum Stephanum, a quo fuerat iure culpatus: quomodo epistola uenerabilis Ibe iuste diceretur heretica, quod Theodori doctrinam laudauit; qui licet in concilio nichil definierit ueritati contrarium, tamen etiam que priuatim ab eo male fuerant composita, sponte reprehendit, et ubi de sermonis lapsu ab aliis reprehensus  est, non iniuriam referre, sed offensionem corrigere properauit? Igitur sicut Ecclesia, non approbans beati Cypriani eiusque predecessoris Agrippini [a 1Kb] , qui hoc ante statuerat, de baptizandis omnibus hereticis definitionem, non solum ipsos, sed et omnes qui cum illis hoc definierunt episcopos patres ascribit, eorumque fidem atque doctrinam, et maxime Cypriani  toto orbe radiantem iudicat esse laudabilem: sic potuit etiam uenerabilis Ibas doctrinam Theodori, etiam in aliquibus culpabilem non ignorans, absque illorum culpabilium approbatione laudare. Siue autem beatus Cyprianus et Agrippinus, aliique cum eis eadem statuentes episcopi; siue Theodorus, uel si et ipse errata non emendasse credatur; siue ceteri doctores Ecclesie, ex quorum sententiis heretici suos errores conantur astruere, intentione mentis atque proposito, sicut arbitramur, ab heresis crimine defenduntur, quoniam ante definitionem Ecclesie, in eius communione permanentes, nimio uel [2 1Kb] immoderato zelo aduersus hereticos, uel decreuerunt talia, uel dixerunt, non post Ecclesie in eadem questione sententiam, cum heretici segregati, astruendo talia ipsam impugnauerunt  Ecclesiam. Forsitan aliquis dicat: Debuit ergo synodus, si non Theodorum, quia in Ecclesie pace defunctus est; neque totam eius doctrinam, quoniam multa recte locutus est, ipsa certe que offendunt eius dicta damnare. Primum cuius synodi, ut hoc faceret, sequeretur exemplum? Sed ostendatur quelibet synodus alicuius doctissimi uiri et in Ecclesia perseuerantis, dicta ex multis decerpta damnasse, et ita saltem de concilio Chalcedonensi querantur. Deinde quando euoluerentur tot libri Theodori, ut in eis diligentissime atque scrupulosissime quereretur quod legentes posset offendere? Nam si faciendum esset, omnia scripta eius debuit synodus illa discutere, ne si eum ex parte reprehenderet, approbasse cetera uideretur: et quod tempus ad hec  sufficeret? uel quando per singula tantorum sacerdotum numerus in unam sententiam conueniret; cum diuerso modo moueatur animus auditorum, et quod alium offendit, meliore intellectu alius sine offensione suscipiat? uerum si non Eutychianorum arbitrio seruiatur, cur aliquis dicat quod in illa synodo solius Theodori dicta, et non omnium antiquorum in Ecclesia uita excedentium, reuolui ac uentilari debuerint? Nam si Theodori tantum quedam scripta culparet, omnia omnium approbasse uideretur, cum ueritas non omnia doceat approbanda. Et quis omnium uel nomina sciat qui de Christiana religione scripserunt? Cum ergo omnium omnia synodus examinare non posset, non oportuit ut Theodori dicta damnaret: quoniam sufficit nobis in hoc Apostoli sententia  qua dictum est: Omnia probate; quod bonum est tenete . Quod si non fuisset hec ratio, quis iudex modestus et prudens, nisi de propositis causis et questionibus iudicet? At cum nichil episcopo Ibe accusatores obiicerent de laude Theodori in Ecclesie communione defuncti, nunquid oportuit sanctam synodum, pro fide ac pace generalis Ecclesie  congregatam, nouam in priuata causa inter litigantes immittere questionem, et in ea tempus expendere? Quasi non sufficeret tam graui ac diuturna collisione in tantis eos iudiciis litigasse, ut aliquid peius et ipsa, uel accusatorum pertinacie, uel calamitati episcopi qui accusabatur, adiiceret: presertim cum ille deploraret de pietate sancte synodi auxilium querens, quod iam 20 et amplius carceres mutasset, et ad eam de 40 mansionibus aduenisset. Quis hoc hominum preter Eutychianos dicat, quos ratio simul pietasque deseruit, et in quibus nomen solum remansit humanum? Meminerit autem lector quod hec in defensionem magne synodi, nulla necessitate compulsi, ad conculcandam et penitus conterendam uecordium Eutychianorum superbiam dixerimus. Libuit enim  nobis illudere illis, et ita causam constituere, tanquam Theodorus aliqua culpabilia scribens non emendauerit, et non solum predicta synodus Chalcedonensis ea cognouerit, nec melius interpretari potuerit, uerum etiam uenerabilis Ibas hec eadem non ignorans eius doctrinam laudauerit: quorum nichil probatum est, sed nos hec ultro concessimus, ut per hoc amplius appareret quam stulte iidem Eutychiani de sententia synodi super epistola Ibe prolata querantur, quoniam [1 1Kb] ne his quidem omnibus concessis reprehensibilis probaretur.



CAPUT Iu. Quod Theodorum synodus, si apud eam accusatus fuisset, damnare post mortem in Ecclesie pace defunctum non debuerit.


Aliquid tamen et istis adiicimus, ut quod penitus factum non est, uel Theodorum, uel ipsum uenerabilem Ibam, de Theodori laude ponamus in synodo accusatum. Si ergo propter hoc heretica dicenda est illa synodus, quod eius epistolam Theodorum laudantem pronuntiauit orthodoxam, beatus [2 1Kb] Cyrillus et Proclus, quos honorare se fingunt, ab heresis crimine defendentur, qui Orientales accusatum apud se Theodorum defendentes, et multo amplius predicantes, non ut hereticos damnauerunt, sed potius communicando eis firmauerunt orthodoxos? ut omittam, quod etiam ipsorum, id est Cyrilli et Procli, aduersus eamdem Theodori accusationem sententie teneantur,  quod nec ipse, nec eius dicta damnanda sint. Quocirca uel si Theodorus, uel episcopus Ibas accusaretur in synodo pro laude Theodori, non posset ab Eutychianis eadem synodus accusari, quod illam epistolam pronuntiauit orthodoxam, nisi etiam Cyrillus et Proclus consequenter accusarentur, quod iudicauerint Orientales orthodoxos, qui accusatum apud se Theodorum defendentes etiam precipuis laudibus extulerant. Si quis autem adhuc paulo attentius partis utriusque momenta perpenderet, leuiorem  inueniret causam illius sancte synodi quam beatorum Cyrilli et Procli. Nam uel si, ut dedimus, accusaretur apud illam Theodorus, leuius esset ut absolueret Ibam episcopum, qui eum necdum apud se deposita accusatione laudasset, quam quod beatus [3 1Kb] Cyrillus et Proclus fecerunt, qui Orientales a quibus idem Theodorus post accusationem laudatus est, iudicauerunt orthodoxos. Ubi autem probari potest quisquam, etiamsi uere fuerit hereticus, ab uniuersali synodo non [4 1Kb] prolata accusatione damnatus? Nam Patres nostri cunctos quos expulerunt hereticos, prius admonuerunt sapere meliora; deinde condemnationem, si non resipiscerent, comminati sunt, dantes eis etiam tractandi secum inducias, sicut necessarium uidebatur. Non hec absque documento  iactamus. Attestantur nobis exempla maiorum, quorum forma [5 1Kb] beatus Cyrillus et Nestorium prius correctum, non quia lapsus erat, sed quia noluit resipiscere, condemnauit; et Theodorum, qui accusatus ante fuerat [6 1Kb] , condemnari prohibuit. Quam sanitatis et modestie regulam quidam male transgressi, ne uel sero confiteantur errorem, dicunt probare se posse nescio quos hereticos post mortem fuisse damnatos: quasi uero per hoc probent quod non etiam uiuentes damnati sint, uel si nostram memoriam ac notitiam fugit. Non enim quisquam scire aut reminisci omnia potest, quia nec omnia que scripto mandata sunt hactenus perseuerant. Ut autem hoc omittam, illud certe negare non possunt, quoniam prius correpti sunt, et in iudicium adducti, atque  conuicti; et si ut resipiscerent non cito spoliati sunt honoribus quibus in Ecclesia fungebantur, a fraterna tamen communione remoti sunt. Quid horum iam precesserat in Theodoro, ut eum synodus etiam apud se accusatum adiudicaret? Si quis autem affirmat aliquos ante correctionem ab Ecclesia fuisse damnatos, non tam ipsos quam condemnatores eorum Patres nostros contrarios Apostolo conatur opponere, qui non nisi post unam et secundam correptionem uitari iubet hereticum . uerum longe absit a nobis [7 1Kb] quod catholica et apostolica Ecclesia Apostolo fuerit aliquando contraria! Si quid ergo apud eos ualet modestie et ordinis eius auctoritas, quem salubriter ab Apostolo constitutum in hereticis euitandis, id est excludendis, semper  tenuit, desinant cum suis contentionibus impugnare. Non enim sanctam synodum, que nichil contra consuetudinem Ecclesie faceret, etiamsi accusatum apud se Theodorum non damnaret; sed potius uniuersam, cuius formam sequeretur, impugnant Ecclesiam. At isti argumentantur, et dicunt in hoc Theodorum ab Ecclesia fuisse depulsum, quoniam sancti Patres in suis libris quos priuatim scripserunt, culpauerunt eos qui talia saperent qualia sapuisse dicitur idem Theodorus. Equidem superius iam, non solum testimonio magnorum  uirorum, sed etiam dictorum eius prolatione monstratum est quomodo sapuerit; tamen quoniam aliqua ex innumeris eius libris, uelut his que protulimus contraria, calumniose decerpunt, et pro illis eum existimant esse damnandum, affirmantes quod Patres nostri in suis libris ante notauerunt quosque talia sentientes: idcirco ipsorum Patrum similia his que culpant sequenti uolumine proferimus, ut suas calumnias aduersus magnum concilium excogitatas undique repulsas aspiciant. Sed his quoque sublatis uel paululum dilatis, si, quemadmodum dicunt, iam tune expulsus erat Theodorus, etiam beatus Cyrillus, nec non Ioannes et Domnus Antiocheni atque alii orientales episcopi cum eo simul expulsi sunt, cum expulsum condemnare non sinerent; mendaciter quoque Nestorium, uel idem beatus  Cyrillus, uel sanctus Celestinus Romanus episcopus expulisse dicuntur. Nam si propterea iam depulsus erat Theodorus quoniam sancti Patres in suis libris culpauerunt eos qui talia saperent, multo magis Nestorius iam depulsus erat, qui et manifeste praua sapuisse demonstratur, et offensionem auditorum quam profanis uocum nouitatibus incurrerat, auferre contempsit. uerum ego hinc ipsorum Eutychianorum qualemcunque conscientiam queram. Ponamus accusatum apud nos aliquem qui diceretur expellendus quod contraria doceret quibusdam sententiis Patrum; consilium peto, quid agere deberemus. Nunquid hoc nobis occurrit, ut non admonitus neque correptus, ex eo tantum ab Ecclesia pelleretur, quoniam Patres in suis libris quos priuatim scripserunt,  refutasse inuenirentur eos qui talia sentirent; et non potius quia interrogandus prius et admonendus esset, demonstratis ei sententiis sanctorum [1 1Kb] Patrum quibus diceretur esse contrarius; et si non corrigeret, deuocandus in concilium; eius [2 1Kb] auctoritati si non crederet, expellendus? Hoc utique uidetur fuisse faciendum, hic nobis ordo seruandus, hec habenda humanitatis ratio, uel si hoc non precepisset Apostolus. Si autem superstitem, non ante admonitum atque correptum damnare non deberemus absentem: quomodo sancta synodus, uel si apud eam Theodorus accusaretur, iuste damnare mortuum posset [a 1Kb] ? Nam primum quis eius accusator sic certus esset quod ipsius sint omnia illa capitula que culpantur, ut si ei tanquam accusatori ex more diceretur: Iura per nomen  Domini quod Theodorus, quem post mortem condemnari queris, ista scripserit, iurare auderet? Non enim licebat magne illi synodo leuiter credere quod grauiter dicitur debuisse damnare. Alia enim causa est, cum ad instructionem tantummodo aliquid legimus, ut credamus simpliciter eius auctoris esse  cuius nomen titulus prefert, nichil ei de hac nostra credulitate preiudicantes; alia uero, cum damnatio eius qui creditur auctor in iudicio flagitatur. Unde uel si iuraret iste accusator Theodori esse omnia illa capitula, nec ita synodus ad condemnandum in Ecclesie pace defunctum iuramento eius deberet adduci. Quid igitur ille accusator amplius agere posset quam testes citare meriti et numeri competentis, qui iurati hoc ipsum testificari uellent? Porro neque hoc quod amplius [3 1Kb] agi posset eius condemnationi sufficeret. Nam si dum uiueret idem Theodorus, aduersus eum testes adducerentur, non oportuit in iudicium non deuocatum pro sola [4 1Kb] testificatione damnare. Si uero conuentus uel reatus conscientia uel contumacia, indictum prestolari nollet examen, iam non testibus  de absente, sed ipsi de se iudicanti potius crederetur. Nulla uero correctione siue conuentione precedente damnatus, de iniquitate iudicum iure quereretur, et acceptabiliter diceret, quod maligne uel temere aduersus absentem falsis testibus credidissent. Propter quod in eadem sancta synodo pro reuerentissimo Iba clamauerunt episcopi sepe dicentes: »Male fecerunt qui eum preter canones damnauerunt; que aduersus absentem facta sunt, euacuentur. Hec omnes dicimus: nemo condemnat absentem.« At si contra uiuentem acceptari testes non oportuit ut damnaretur non interrogatus neque conuentus, quomodo eos sancta synodus, etiamsi contra Theodorum in eius testificarentur examine, iuste reciperet? An facilius esset mentiri de uiuo, et difficilius  mentiri de mortuo? Si autem interrogarentur iidem testes, unde certissime scirent illa que reprehenderentur, a Theodoro esse conscripta, quid possent credibilius respondere, nisi quod aut in libris qui eiusdem Theodori dicerentur, ea reperirent, aut ab ipso dum uiueret eius fuisse didicerint? Sed librorum titulum, ad faciendam condemnationem illius uiri qui in Ecclesie pace et maxima Patrum laude uita excessit, non sufficere supra docuimus, presertim quia conquestus est quosdam suos libros ab hereticis fuisse corruptos; et beatus Cyrillus de illo dixit, quia cum non esset in promptu persona que culpe supponeretur, incerta capitulorum redargutio fieret, et qui hec agerent, in incertum currentes et erem uerberantes inuenirentur. Quomodo igitur aliquibus,  uel si adducerentur, testibus synodus crederet certum fuisse quod Cyrillus recentiore adhuc rerum memoria incertum fuisse testatus est? Si autem hoc potius dicerent, quod ab ipso Theodoro eius fuisse [5 1Kb] cognouerunt, quid respondere possent si eis diceretur: Quid igitur cause fuit ut hec que arguitis,  non tunc aduersus superstitem ad Ecclesiarum prepositos deferretis, quando et in iudicio posset adduci, et aut negaret quod sua fuerint, aut melius ea interpretari posset, aut, quod extremum est, abiicere si non posset? Nihil est igitur quod sancta synodus de non condemnato Theodoro culparetur, etiamsi apud illam accusatus esset, et testes meriti et numeri competentis ad eius introducerentur examen. uerum et hoc Eutychianis demus, et constituamus quod probatum synodo fuerit illa Theodori esse capitula: unde certum haberet qua fuerint intentione prolata? Nam et multa non sicut sentimus eloquimur, et multa non sicut a nobis proferuntur, ita suscipiuntur ab aliis; sed et hoc ponamus, quod illa capitula Theodorum errantem scripsisse cognouerint: unde scire  synodus posset utrum ex illis, quemadmodum dictum est, uel eorum similibus essent que in suis dictis uel reprehendit uel emendauit idem Theodorus? Nam et hoc iuste dicitur, quod illorum reprehensio, siue correctio, aliorum quoque similium debuit excusationi proficere. Quod si etiam non ostenderetur quedam in suis dictis culpasse, siue correxisse Theodorus, et ea que in illo reprehendunt Ecclesiam latuisse credantur; unde synodus certum habet [1 1Kb] quod postquam illa scripsit non cognouerit ueritatem, inspirante Deo, qui occulte ac mirabiliter solet in suorum cordibus operari, ut eum sic iudicaret tanquam in ipso errore defunctum? Nam uel si probaretur quod usque in die mortis sue aliquid de incarnatione Christi nescierit, tamen cum non esset ab eius Ecclesia  separatus, unde, sicut dixi, certum synodus haberet quod in ipsa hora qua efflaturus erat extremum, magna et inuestigabilis misericordia Dei, que latroni non ignorata scelera dimisit in cruce, non etiam ipsi dedit pro tantis eius in Ecclesia laboribus et certaminibus aduersus hereticos, ut ab ignorantia sua resipisceret, et errore damnato latronem sequeretur, in paradiso statim et ipse cum Christo futurus, qui nunc dicitur de Nestoriano dogmate ante Nestorium fuisse damnandus? Quantos enim hereticos, quantos Iudeos atque gentiles idonea testificatione didicimus in ipso limine mortis fuisse conuersos? Sed quia publicus fuit error illorum, non potuit publica non esse conuersio, dum reconciliari, dum baptizari ab Ecclesia supplicarent, dum postremo reconciliarentur seu  baptizarentur; occultam uero suam ignorantiam, et a nullo culpatam, quam Theodorus dicitur habuisse, cui et orientale concilium attestatur, quod nullam detractionem ab orthodoxis in uita susceperit, et de quo et aliis Proclus episcopus dicit, quos nec uiuos aliquando culpauimus, posset occulte respuere. Quod si et non occulte, sed aliquibus consciis hanc abiecit, tamen hoc sancte synodo esse posset occultum, et de occulto iudicare non posset, quia hoc Dei est proprium, dicente Moyse: Que occulta sunt uobis et filiis uestris. Unde et beatus Cyrillus ait: Iustissimum apparet prudentibus uiris cedere prescienti uniuscuiusque uoluntatem. Cur ergo culparetur hec synodus,  que Deo cederet omnia prescienti, nec auderet, ut quidam, occultorum iudex esse, quod solus est Deus? uerum neque illud modestas quisquam, sicut arbitror, definire presumit, quod heretici habendi sint omnes, qui non pertinaces, sed ut imperfecti, et ad discendum parati, minus aliquid in Christiana fide cognouerint; sicut etiam ipse [2 1Kb] Thomas et Philippus apostoli. Nam et Thome dicitur: Si cognouissetis me, et Patrem meum utique cognouissetis . Et Philippo: Tanto tempore uobiscum sum, et non cognouistis me, Philippe? Et, Non credis quia ego in Patre, et Pater in me est ? Quis ergo tales hereticos dicat, si presentem uitam, quamuis adhuc ignorantes, in Ecclesia tamen finierint, quam falli posse non credunt; cum memoratos apostolos,  nec in ipso tempore quo hec ignorabant, hereticos fuisse audeat suspicari? uerum hinc quoque postea multa dicemus. Cum uero incertum synodus haberet, et Theodori esse omnia illa capitula pro quibus ab Ecclesia diceretur excludendus; quod etiamsi certum haberet, quali tamen fuerint intentione prolata, adhuc ei esset incertum: quod si et errasse illum sine dubitatione cognosceret, non et continuo etiam quod errorem postea non emendauerit appareret; neque si hoc quoque aliqua certa ratione constaret, quisquam pius et grauis definire presumit, quod heretici sint omnes qui sine pertinacia in Christiana fide falluntur, si necdum instructi in Ecclesie pace uitam finierint: quis nisi temerarius dicat quod illa synodus inter tot incerta debuerit Theodorum sub  anathemate condemnare? Sine dubio autem consideras, imperator, quanta Eutychianis eorumque fautoribus nulla ratione cogente sponte dedimus, siue concessimus; et tamen eis ueritas non concedit, ut sententia magne synodi que epistolam laudes Theodori continentem pronuntiauit orthodoxam, culpabilis iudicetur. Quod si tante nobis conuictiones quas pro experta obstinatione aduersariorum protulimus, defuissent, quis religiosus reprehendere posset hanc synodum, que quod sibi datum non est usurpare non ausa est? Nam Ecclesie sue nullam Dominus in mortuis ligandi et soluendi tribuit potestatem, cum discipulis suis diceret: Quecunque alligaueritis super terram, erunt ligata et in celo; et quecunque solueritis super terram, erunt soluta et in celo .  Eos igitur solum qui sunt in terris ligare accepit et soluere, et idcirco reprehendi non debet quod Theodorum, uel si culpabilem nosset, tamen quia non erat in terris, alligare non ausa est. Aliorum quibus hoc placuit, non eius fuerit ista presumptio. Nam sicut non oportuit ut auderet soluere post mortem eos qui alligati erant in terris, quod quidem habere uidetur nonnullam pietatis imaginem, ita non oportuit ut auderet eum qui alligatus non erat in terris, alligare post mortem; quod et aperte impietatis est, et eius potestati non creditum. Quapropter etiam beati Patres definierunt quia non nostrum est iudicare eos qui  honorate defuncti sunt, sed solius iudicis uiuorum et mortuorum.



CAPUT u. Quod Athanasium nemo damnat propter excusationem quam suscepit Dionysii Alexandrini; et quod multo facilius sit Theodorum defendere.

Quomodo autem dicunt Nestorianam esse synodum non defendentem, nec aliquatenus excusantem scripta Theodori, quem uelut magistrum Nestorii criminantur, cum Athanasium scripta decessoris sui Dionysii defendentem dicere non audeant Arianum? Nam neque cum Ariani uellent quedam ex dictis uenerabilis Dionysii Alexandrini [a 179Kb] episcopi in testimonium et assertionem sui erroris asciscere, ut ex hoc ostenderent Arium non esse noui dogmatis inuentorem,  quippe cum Dionysius olim docuisset facturam esse Filium Dei, neque natura proprium, sed extraneum ab essentia Patris, et quia idem Filius non erat antequam fieret, aliaque similia que in eodem opere continentur; Athanasius, germanum specimen et probabile catholice doctrine atque uirtutis exemplum, ea constanter excepit, et quamuis nostris auribus dura et ad excusandum difficilia [1 1Kb] , defendere non refugit, et prius eorum auctorem Dionysium per hoc uoluit esse purgatum, atque ab Arianorum crimine alienum, quod ipse non sicut Arius, cum uiueret, de impietate fuerit accusatus, aut de episcopatu deiectus; neque uelut heresim defendens, de Ecclesia sicut ille discesserit, sed in eius permanserit unitate: deinde melius hec ipsa interpretari  conatus est. Unde conuenientius puto, ut si non omnia, quia prolixum est, aliqua tamen in propriis uerbis [2 1Kb] ostendam. »Etenim, ait, et Iudeos in quibus contra legem agebant, redarguebat Dominus dicens: Hoc Abraham non fecit ; et istos impios et mendaces eadem ipsa ueritas redarguit [b 9Kb] , quoniam Arii aliquid Dionysius episcopus neque sensit, neque ueritatem ignorauit. Sed et tunc temporis Iudei, et nunc isti noui, a patre suo diabolo hanc furiam aduersus Christum rebellem hereditati sunt: quod magno indicio est quia calumniari tantum uolunt illi uiro, et non attendere quod neque ab aliis episcopis de impietate accusatus est, aut de episcopatu deiectus, sicut isti de clericatu; neque ille uelut heresem defendens, de Ecclesia discessit, sed in eadem  bene defunctus est, et memoria eius nunc usque cum Patribus celebratur, et nomen eius scriptum est. Si enim aliquid istorum sentiret, uel de his que scripsit excusationem non faceret, sine ambiguitate etiam ipse similia pateretur. Et suffecissent quidem ista ad redargutionem nouorum Iudeorum, eorum qui Christum negauerunt, et Patres accusauerunt, et omnes Christianos fallere noscuntur [3 13Kb] . Quoniam uero accusationes [c 9Kb] se habere putant ad accusandum episcopum, partes aliquas epistole eius age et ipsas uideamus: ut etiam ex hoc eorum uanitas demonstretur, et quiescant uel sero blasphemare Dominum apud seipsos, confiteantur autem uel cum militibus, uidentes testificantem creaturam, quia uere iste Filius Dei est, et non est ex creaturis. Dicunt itaque in illa epistola beatum Dionysium dixisse facturam et factum  esse Filium Dei; neque natura proprium, sed extraneum ab essentia Patris eum esse, sicuti est agricola ad uitem, et nauis opifex ad nauem: et quia tanquam factura non erat antequam fieret. Ita est, scripsit: confitemur et nos esse talem epistolam eius. Sed sicut illam scripsit, ita et alias plurimas scripsit; et oportebat eos et illas legere, ut ex omnibus, et non ex ista sola, fides illius uiri agnoscatur.« Et deinde sequitur eorum que memorauimus excusatio: quam non in isto, quia prolixum fuit, sed in eius opere lector inquirat. Aspicis uero, Auguste, que beatus Athanasius in Dionysio excusanda susciperet, non ob aliud, nisi quia non ex leui sono uerborum, sed ex intentione dicentis estimanda sunt que dicuntur.  Dicentis autem intentio, cum iam persona defuncta est, ex communione [4 1Kb] religiosius estimatur. Hoc est enim quod ait: Si enim aliquid istorum sentiret, uel de iis que scripsit excusationem non faceret, sine ambiguitate etiam ipse similia pateretur: tanquam dicens: Non quod in uerbis sonat debemus attendere, sed credere potius de Ecclesia Christi, quam regit ipse qui sanguine suo redemit, quoniam nisi hec bona intentione proferret, aut aliis eius dictis auferretur offensio, sine dubio Dionysius in ea non maneret episcopus. Igitur Athanasius, qui non tantum uerbi doctrina, quantum passionibus, trine unitatis erat assertor, et cuius tota uita martyrium fuit, auctoritati se subdit Ecclesie, et quod Dionysio communicauit usque in finem, hoc solum iudicat  eius purgationi sufficere, ita ut illum pro talibus dictis  non condemnare dico, uerum nec leuiter culpare [1 1Kb] presumat; sciens quoniam si hoc faceret, totam, que illi communicauit, culparet Ecclesiam. Et nescio qui, quos utinam uere nesciremus, predicatum a tantis Patribus Theodorum in reprehensionem Ecclesie condemnare presumunt, et insuper sanctam synodum, quod hoc non presumpserit criminari? Quid est autem quod in illo inexcusabile iam inuenerant, si in Dionysio potuit excusari, quod facturam esse dicit Filium Dei, et extraneum ab essentia Patris, et quia non erat antequam fieret, cum Patres apud Niceam anathematizauerint eos qui dicunt: Erat quando non erat, et antequam nasceretur non erat; et qui dicunt factum uel ex alia essentia esse Filium Dei? Sed Athanasius, uir magna ratione et  grauitate fundatus, et cui tanquam experientissimo duci summa prelia aduersus hostes Ecclesie merito crederentur, nouerat ipsis exercitatus periculis hereticorum fallacias prudenter excipere. Nam et illi non minore, imo callidiore astutia, incautis frequenter illudunt, ut quos in Ecclesia catholica, uelut in castris cuiusdam magne reipublice sapientes et fortes uiderint, ne illorum uel consilio credamus, uel confirmemur exemplo, quia suos facere non possunt, uel nobis faciant esse suspectos. Et ob hoc ille, non uelut quidam leuis, atque ad omnia [2 1Kb] eorum factionibus mouebatur: ut quemadmodum malitiosi ac timidi, et tam malitiosi quam timidi, duces exercitus solent, quia Dionysium Ariani uideri sibi conscium uolebant et amicum, eum crudeliter et temere condemnaret,  et quem secum propugnatorem aduersus hostes habebat, a celestibus castris excluderet. Hunc itaque doctissimum atque sanctissimum uirum imitari, clementissime imperator, huius rationem et circa pacem Ecclesie obseruantiam sequi debemus. Nam illorum deridemus crudelitatem qui ad defendendum suos ignaui, ad condemnandum uero festini, de reprehensione maiorum ignominiosam et hereticis communem gloriam captant. Nam credo quod magistros militie tue hanc in castris a te sibi creditis erga hostium dolos et suorum defensionem cautelam precipias obseruare, quam magister militie Christi Athanasius obseruauit: et ideo non dignos existimes Ecclesiarum Dei prepositos, quales si castrorum tuorum haberes, iudicares indignos. Nunc ergo,  si mihi Nestoriani dixerint: Theodorus Mopsuestenus, qui et in episcopatu defunctus est, et non solum in epistola quam nostra [3 1Kb] synodus pronuntiauit orthodoxam, uerum etiam in illis epistolis quarum auctoritate Romani Leonis dogmaticam defendit epistolam, magna predicatione laudatus, ita de Christo quemadmodum Nestorius sensit, et in defensionem sui dogmatis, sicut de Dionysio Ariani fecerunt, quedam de libris eius capitula ad aliud intendentia, et aduersus alios conscripta protulerunt, que indigeant excusari, confestim formam quam nobis beatus Athanasius de Dionysio prebuit, sequar, et iisdem  uerbis quibus Arianis ille respondit, ego quoque istis pro Theodoro Mopsuesteno respondeam, dicens: Nequidquam illi uiro calumniamini, qui neque ab aliis episcopis de impietate accusatus est, aut de episcopatu deiectus, sicut Nestorius, neque ille uelut heresem defendens ab Ecclesia discessit, sed in eadem bene defunctus est. Si enim aliquid istorum sentiret, uel de his que scripsit excusationem non faceret, sine ambiguitate etiam ipse similia pateretur. In aliis quoque responsionis eius ordinem tenens, iterum dicam, quia sicut ista scripsit Theodorus, ita etiam alia plurima scripsit, et oportet uos et illa legere, ut ex omnibus, et non ex istis, fides uiri illius agnoscatur. Et proferam eius multa Nestoriano errori contraria, de quibus pauca libris alligaui [4 1Kb] .  Demonstrem uero illis et causam cur talia scripserit, et doceam quod contra Synusiastas, qui temporibus eius maxime feruebant, ubicunque inuenta occasione securius talia loquebatur, necdum ex diuerso Nestorii sollicitante perfidia. Et mihi quidem, uel quibusque catholicis, hec sola contra Nestorianos sufficient, que magno Athanasio contra Arianos illo tempore suffecerunt. Que autem nos amplius habeamus pro Theodoro, quam Athanasius pro Dionysio habuit, ostendere, quin potius ostensa commemorare non differam. Prouidit enim misericordia Domini, uel pro nostra inscitia, qui minus habiles ad defendendum sumus, uel pro pertinacia contrariorum, qui manifeste nolunt acquiescere ueritate, ut multo pluribus modis Theodorus excusari quam Dionysius posset.  Quod enim nos asserimus, adeo diuersum fuisse a Theodori sensu Nestorium, ut a reuerentissimo Ioanne Antiocheno admonitus [5 1Kb] , non ausus fuerit dictorum illius testimoniis sua male dicta defendere: quod utique non omitteret, nisi catholici uiri doctrinam contrariam sibi uideret. Beatus Athanasius nichil tale in defensionem uenerabilis Dionysii quod diceret habuit: quia non sicut Theodori Nestorius, ita Dionysii Arius exemplo fuerat admonitus et conuictus. Deinde quod Theodorus ultro semetipsum reprehendens in expositione psalmorum, confessus est quod negligenter a se composita fuerint plurima, et maxime illa que prima sunt, et quod perhibuit aliqua in suos libros ab Apolinaristis immissa. Possumus ergo Nestorianis dicere quod ex illis plurimis  negligenter ab eo compositis credenda sint illa ipsa, que putant suo dogmati conuenire, aut ex eis que Apolinaristas in suos libros immisisse conquestus est. Possumus etiam proferre quod in quinto de Incarnatione libro idem Theodorus ait, et nos in nostro superiore posuimus, quod ubicunque de Christo disputans alterum et alterum dicit, non persona, sed natura alterum dicat. Hec omnia que nobis superabundant, beato Athanasio ad excusandam Dionysii epistolam defuerunt. Quem cum Eutychiani uel Semieutychiani Acephali culpare non audeant, quomodo Chalcedonensem synodum culpent, que Theodori  dicta non excusare uoluit, sed noluit non excusatum [1 1Kb] damnare?



CAPUT uI. Quod Basilius Gregorii Thaumaturgi, et Hilarius Antiocheni ac Sirmiensis concilii dicta quedam duriora excusarint; et Theodorum eodem modo excusare synodo licuerit, si hoc suscepisset.

Sanctus autem Basilius magnum Gregorium [a 560Kb] , qui miraculorum operatoris cognomen accepit, ut uocaretur et uocetur a Grecis, non ab Arianorum tantum, qui creaturam et facturam Filium dicunt, uerum etiam a contrario Sabethanorum errore defendit, qui unam Patris et Filii subsistentiam dicunt, quamuis hec et predictus Gregorius dixisse uideatur. Unde idem sanctus Basilius, loquens de quibusdam, qui auctoritate ipsius Gregorii excusare  suam perfidiam nitebantur, »Immiserunt, ait, quoddam experimentum per epistolam ad unanimem nostrum Anthimum Tyanorum episcopum, quod magnus Gregorius dixerit in Expositione fidei Patris et Filii personas intellectu quidem esse duas, subsistentiam autem esse unam, hoc autem quia non dogmatice dictum est, sed certatiue in sermone ad Gelianum, non potuerunt conspicere qui in subtilitate sensuum semetipsos beatificant: in qua multe sunt falsitates eorum que scribuntur, sicut in ipsis sermonibus ostendemus, si Deus uoluerit. Rursus uero pagano satisfaciens, non arbitrabatur opus esse subtilitatis ratiocinatione circa uerba. Est etiam ubi et consentiendum sit consuetudini contradicentis, ut non ad necessaria reluctetur. Quapropter et multas inuenies  ibi uoces, que nunc hereticis maximam uirtutem prebeant, sicut creaturam, et facturam, et si quid tale est. Multa autem dicta et de coniunctione que ad hominem facta est, ad diuinitatis referunt rationem qui inerudite audiunt Scripturas: quale est et hoc quod ab his circumfertur.« Proinde quomodo synodus iuste anathematizaret Theodorum in Ecclesie pace defunctum, cum propterea Athanasius et Basilius Dionysium atque Gregorium a criminibus talibus tantisque defendant, quod in Ecclesie pace  defuncti sunt? aut quomodo epistolam uenerabilis Ibe pro laude Theodori pronuntiaret hereticam, cum hec Athanasii et Basilii scripta heretica dicere non auderet? aut quomodo Eutychiani eamdem synodum culpant, quod apud se non accusatum Theodorum anathematizare non presumpserit, cum istos Patres a quibus Dionysius atque Gregorius etiam excusantur, culpare non possint? Sed aliud quod maius est, proferamus. Nam beatus Hilarius [b 216Kb] , Arianorum potentissimus atque acerrimus expugnator, et constantissimus fidei Christiane confessor, in epistola quam de exsilio scripsit episcopis prouincie Germanie prime, et Germanie secunde, et prime Belgice, et Belgice secunde, et Lugdunensis prime, et Lugdunensis secunde, et  prouincie Aquitanice, et prouincie Nouempopulane, et ex Narbonensi plebibus et clericis Tolosanis, et prouinciarum Britanniarum episcopis, non unius hominis uerba priuatim dicta, sed publica decreta concilia approbat, quibus octuaginta nostri Patres pro Paulo Samosateno repudiauerunt ut homousios, id est unius essentie cum Patre Filius uocaretur, et rationem cur hanc uocem repudiauerint talem reddit, quoniam memoratus Paulus hereticus solum Patrem Deum esse confitebatur, Filium uero a Marie matris generatione cepisse, et hominem tantum esse dicebat; et docebat propterea maluisse illos Patres remoto homousio homeousion statuere, id est similis essentie, quoniam similitudo unionem non permittit intelligi. At cum Arios postea homeousion  male intelligeret ac doceret, et negans Filium cum Patre unius esse substantie, sic diceret similem Patri, sicut Ioannes apostolus de se atque aliis adoptionis filiis dicit: Nunc filii Dei sumus, et necdum manifestatum est quod sumus [2 1Kb] : scimus quoniam cum apparuerit, similes ei erimus, quoniam uidebimus eum sicuti est . Cum ergo praue [3 1Kb] homeousion Arius predicaret, alii Patres [4 1Kb] homousion resumpserunt. Proinde Hilarius, ut in neutris Patribus accusaret Ecclesiam, que utrosque habuit honoratos,  hanc absolutionem questioni dedit, quoniam et illi octuaginta contra hereticum improbauerunt homousion, et trecenti decem et octo id ipsum contra hereticum probauerunt. Hoc quoque adiiciens : »Cogitemus tot sacerdotes sanctos et quiescentes iam: quid de nobis erit qui rem eo deducimus, ut quia episcopi non fuerunt, nos quoque nec ceperimus; ordinati enim ab his sumus, et eorum sumus successio: renuntiemus episcopatui, quia officium eius ab anathemate sumpserimus.« uerum hec omnia, que uel priuatim a sanctis Dionysio atque Gregorio dicta, uel publice in concilio a memoratis octuaginta Patribus [1 1Kb] , non tantum excusandi habere difficultatem uidentur, quoniam ante definitionem Nicene synodi prolata reperiuntur. Illud est  multo amplius, quod idem sanctus Hilarius in eadem sua epistola prolata eque defendit Sirmiense concilium [a 1Kb] post Nicenum congregatum, in cuius decretis dictum est: »Si quis unum dicens Deum, Christum autem Deum ante secula Filium Dei obsecutum Patri in creatione omnium non confitetur, anathema sit.« Et iterum: »Si quis Deum non Dominum Patrem [2 1Kb] , et Filium quasi Dominum a Domino, duos dicat Deos, anathema sit. Non enim exequamus uel comparamus Filium Patri, sed subiectum intelligimus. Neque enim descendit in Sodoma sine Patris uoluntate, neque pluit ex se, sed a Domini auctoritate, scilicet Patris; nec sedet ad dexteram a semetipso, sed audit dicentem Patrem, Sede ad dexteram meam .« Rursumque: »Si quis innascibilem  et sine initio dicat Filium, tanquam duo sine principio, et duo innascibilia, et duo innata dicens, duos dicat Deos, anathema sit. Caput enim quod est principium omnium Christus; caput autem quod est principium Christi Deus. Ita enim ad unum, qui est sine principio omnium principium, per Filium uniuersa referimus.« Et iterum : »Confirmantes Christianismi intellectum, dicimus quoniam si quis Christum Deum Filium Dei ante secula subsistentem et ministrantem Patri ad omnium perfectionem non dicat, sed ex quo de Maria natus est, ex eo et Christum et Filium nominatum esse, et initium accepisse ut sit Deus, dicat, anathema sit.« Que omnia memoratum Sirmiense concilium [3 1Kb] sanctus Hilarius necessarie contra Photinum et [4 1Kb] Orientales asserit decreuisse. Quorum sufficientem excusationem faciens,  quomodo sint accipienda demonstrat. Hec  ergo Athanasio, hec Basilio, hec Hilario et omnibus uiris sanctis sollicitudo fuit, ne culpatis uelut hereticis eis qui in Ecclesie pace atque honore defuncti sunt, ipsa que illos magno honore dignata est Ecclesia culparetur. Et ideo uel si forte inueniantur aliqui in plurimis approbati, qui eumdem Theodorum damnent uelut hereticum, hoc probabiliter profecto non faciunt; nec in eo sequendi sunt, in quo consuetudinem Ecclesie non sequuntur. Unde si Chalcedonensis synodus, Ecclesie morem in defensionem ipsius Ecclesie sequens, dicta Theodori similiter excusaret, quis eam de hac pietate atque cautela nisi profanus argueret? Nec tamen et hoc sine Athanasio et Hilario [5 1Kb] posset. Porro aliquid tale non fecit, que hinc inuidiam sustinet, quod alterius ad  se delatam epistolam, nec de laude Theodori accusatam, pro uere fidei confessione quam continet, pronuntiauit orthodoxam.



CAPUT uII. Quod aduersarii in una damnationis Theodori breui sententia quatuor in magna uitia incurrerint.

Inspiciamus autem ipsos Eutychianorum fautores, qui dicta in Ecclesie pace quiescentrum, quoniam obscurum aliquid in eis inuenitur, damnari magis quam excusari uoluat, utrum ita uigilanter cauti sint, ut in suis dictis atque conscriptis reprehendi nullatenus queant. Si enim tam circumspecti sunt, ut in nullo deprehendantur offendere, tolerabile fortasse dicatur quod, sua sapientia freti, ad nos nostrique  similes qui in multis offendimus, condescendere non dignantur. uerum quid agemus, quod nullos ab eis in alia causa conditos libros audiuimus, quorum discussione irreprehensibilem eorum peritiam et peruigilem possimus probare cautelam? Placet ergo eis ut in hoc libro, quem communi ac diuturno tractatu in preiudicium sancte synodi scripserunt, siue scribi fecerunt, perfectam eorum nusquam culpabilem scientiam requiramus? Sed iam etsi non omnes quos continet, quoniam aliud in hoc opere demonstrare suscepimus, multos tamen ex occasione prodidimus errores [6 1Kb] , multa quoque mendacia sibique contraria. Ubi et hoc docuimus quia, cum mendacio studeant, nesciunt uel quomodo mentiantur, et quomodo per eamdem  scientiam etiam uerum contra se aliquando loquantur. Si autem in hoc libro in quo subscripserunt, alienos  errores, siue falsos, siue ueros arguere intenti in tantis reprehensi sunt; qua fronte non dicam Theodori, sed cuiuslibet hominis dicta culpare presumunt? At erubescent isti iudices [1 1Kb] mortuorum, si per totum ipsum librum eorum consideremus inscitiam: et idcirco in ipsa tantum sententia, qua Theodorum cum suis dogmatibus damnauerunt, inspicere eam ac demonstrare proposui. Dixerunt enim, sicut narrauimus: »Si quis non anathematizat Theodorum Mopsuestie [a 113Kb] , et eius dogmata, eosque qui aut ei similia sapuerunt, aut sapiunt, anathema sit.« In qua sententia intende, queso, quot et quam magna uitia reprehendam. Primum est, quod eum contra sententiam Patrum et totius Ecclesie iudicium, in cuius pace defunctus est, anathemati subdiderunt.  Secundum autem quod, condemnando omnes qui ei non dicunt anathema, memoratos quoque uenerabiles Patres, et ipsam que Theodoro communicauit Ecclesiam, atque omnes presentes in corpore Christi fideles, qui siue quod in Ecclesie pace uitam finierint, siue quod nec errores eius nec nomen audierint, eum non anathematizant, decreuerunt ut anathema fierent: quod aperte contra iustitiam et contra morem Ecclesie factum esse iam diximus, nec ullum tale inuenimus exemplum ubi anathema facti sint, qui alicui heretico, quem ignorare possunt, non dicunt anathema. Quod nec isti decernerent, nisi ad synodi Chalcedonensis iniuriam, que, cum apud se recitarentur eius laudes, non ei dixerit anathema. Tertium uero est, quod sine ulla exceptione generaliter eius dogmata et uniuersos qui eis non  dicunt anathema condemnantes, in quibus nec ipsi negant plurima recta esse, non solum quos supra memorauimus Patres, et alios preteriti uel presentis temporis innocentes, uerum et ipsam catholicam fidem, cuius assertionibus omnem heresem, testante Ioanne et Domno Antiochenis atque orientali concilio, Theodorus expugnauit, et quam secundum Cyrillum, ut interim perhibent, magnifice aduersus Arianos et Eunomianos asseruit, anathematizare procul dubio conuincuntur. Quartum est, quod contenti non fuerint illos tantum anathematizare qui similia sapiunt, sed iterum contra iustitiam Ecclesieque regulam addiderunt, et illos qui similia [2 1Kb] sapuerunt. Et quanquam Theodorum nichil male sapuisse probauerint, quantum tamen ad eos attinet,  condemnauerunt omnes ab ipso, in quem illum incidisse putant, errore conuersos; nichilque illis prestitit sua conuersio, quod iam talia non sapiunt, quando et propter hoc damnantur, quod aliquando talia sapuerunt. Ubi quid agent de Martha et Maria sororibus Lazari, que familiari deuotione ipsi Domino, dum hic in carne degeret, adheserunt? Et tamen utraque, id est prius Martha ac deinde Maria, legitur  ei dixisse: Domine, si fuisses hic, frater meus non fuisset mortuus . Que licet crederent quod ipse esset Filius [3 1Kb] Dei qui in mundum uenisset, tamen non dicerent, si fuisses hic, si eum cognoscerent sicut Deum ubique esse presentem. Eadem ergo sapuerunt que dicitur sapuisse Theodorus, et cum Theodoro simul anathematizate sunt. Et quantos uel eo tempore in Euangeliis et apostolicis scriptis tales fuisse cognouimus? quantos etiam nunc tales in grege fidelium, sola sanctorum mysteriorum participatione et simplici preceptorum obedientia placentes Deo uidimus? cum et ipsi primi pastores eius apostoli sic aliquando sapuerint, quos omnes cum Theodoro uidimus in hoc anathemate condemnatos? Nam etsi dicantur Thomas et Philippus, qui aiunt:  Ostende nobis Patrem, et sufficit nobis , non hominem tantummodo credidisse Christum, sed Deum, quamuis Patre minorem aut separatum a Patre, propter quod etiam dictum est: Non creditis quia ego in Patre, et Pater in me est ? similia procul dubio sapuerunt eis que putatur sapuisse Theodorus. Non enim dissimilis aut minoris ignorantie fuit, uel minorem credidisse Deum, uel a Patre Filium separatum. Nisi forte sic nobis error Nestorianus displicet, ut placeat Arianus. Quomodolibet ergo sapuisse dicantur, aut eadem procul dubio aut similia sapuerunt. Pro hac ergo precipiti et inconsiderata sententia sua respondeant qui tantummodo alienis calumniari sciunt, sua uero defendere nesciunt; et si quid possunt, ab istis uinculis [4 1Kb] manifeste  ueritatis absoluant: et forte credimus quod acceperint potestatem ligandi eos qui super terram non sunt, quam nec apostoli acceperunt. Ecce quatuor magna uitia, non obscura, nec de aliquibus secretis educta, sed clara et manifesta, eos docuimus incurrisse. Quomodo igitur ille subtilis eorum intellectus in nocte obscurarum questionum elucubratis excogitationibus aduersus aliena dicta peruigil, in suis obtusus inuentus est et medio die lethargicus? In quantis autem librorum uoluminibus isti censorii mortuorum iudices tantos et numero et magnitudine fecisse deprehenduntur errores? Nonne una breuisque sententia est, que semel tincto calamo scribi potest: »Si quis non anathematizat Theodorum Mopsuestie, et eius dogmata, eosque qui aut similia  ei sapuerunt aut sapiunt, anathema sit?« Et in his paucissimis syllabis longo tempore meditatis, tam multi sapientes, et, quod est amplius, alienorum dictorum scrupulosissimi et calumniosissimi discussores, in ea ipsa calumnie sue sententia sic errauerunt, ut etiamsi uera forent que in denotationem sancte synodi de Theodoro iactant, non possent eorum erroribus comparari. Et audent isti discutere ac reprehendere illustris doctrine  uiros, quorum sunt innumeri libri, qui non sine magnis et multis erroribus semel intinctum calamum scribendo fundere potuerunt? Illud etiam considerandum est, quod Theodorus, necdum Nestorianis apparentibus, in alios intendens, et oppugnantibus Synusiastis obuius, aliquam [1 1Kb] [a 1Kb] offensionem ad aliud pergentis transitu sermonis incurrit. Isti uero, quod non immerito uenia caret, longo pacis odio seduli et quieti, si tamen quieti, non solum multipliciter et grauiter errauerunt, sed inter se ac tantos Patres, et uniuersam que Theodoro communicauit Ecclesiam, ipsos quoque apostolos, interposuerunt anathema. Quod ille in quibus ab eis reprehenditur non fecit, qui nunc pro solo preiudicio synodi sub anathemate condemnatur. Unde si ante centum annos audax et asperum  sanctis Patribus apparebat, ut anathema imponerent [2 1Kb] dictis in pace Ecclesie mortuorum, quanto nunc audacius est atque asperius, ut non solum eorum dicta, quod constat olim prohibitum, sed persone quoque damnentur? Et [3 1Kb] Patres illi qui condemnare prohibebant Theodori et aliorum dicta, consultissime dicebant: Quis enim nostrum speret non defungi? aut a quo non dictum est aliquid, quod alium possit mouere? cauentes utique, ne tali exemplo ipsorum quoque dictis post mortem imponeretur anathema: quantum nos metuere debemus exemplum posteris dare, quo non solum dicta post mortem dicentium, sed personas quoque condemnent? Nam si Theodorus post tantos sue defunctionis annos detestandus  creditur, qui non probatur correctioni restitisse dum uiueret; si Theodorus condemnatur, qui neminem condemnauit in Ecclesie pace defunctum; si Theodorus excluditur, qui non inuenitur in Ecclesie preiudicium scripsisse aliquid, de quo ipsa conturbaretur Ecclesia: quid de nobis agitur, si multis tumultuose nostre presumptioni contradicentibus, non exemplum tantummodo, uerum etiam causam posteris demus aduersus nos talia presumendi? si tamen dicenda uideatur illa presumptio, et non magis presumptionis digna reprehensio. An forte cuipiam uidebitur indignum, ut qui in Theodori condemnatione, tot sanctos Patres, tot innocentes, tot placitas et familiares Christo personas, atque ipsos anathematizauerunt apostolos, ne tantum facinus maneat,  ipsum potius cum suis condemnetur auctoribus [* 1Kb] ? Corrigant ergo nimis profanam temeritatem suam, aut, si nichil se putant corrigendum fecisse, facti rationem reddant, et non in alienorum reprehensione dictorum, sed potius in suorum defensione subtilitatem ingenii, de qua multum gloriantur, ostendant. Hoc de uestra iustitia petimus, ut si respondere tentauerint, ultra eis non liceat sub titulo uestri nominis sua [4 1Kb] et profana conscribere: quia licet docentibus apostolis didicerimus quod Deo magis quam hominibus oporteat obedire, quantum tamen in nobis est optamus [5 1Kb] et Deo obedire et hominibus, dum ea uolunt et imperant homines que contraria non sint obedientie quam Deo debemus.



LIBER UNDECIMUS.



CAPUT PRIMUM. Quod multi Patres antiqui similia dixerint iis que in Theodoro reprehenduntur, atque imprimis Eustathius Antiochenus.


Multa sunt equidem dicta quibus calumnias Eutychianorum magnam synodum Chalcedonensem etiam de Theodori causa criminantium ex omni discidimus parte. Quid enim iam superest unde causari possint, quando non solum ea concidentes [1 1Kb] que finxisse illos monstratum est, uerum etiam plurima que nec conficta  sunt, nostra sponte ut eis illuderemus dantes, sic quoque docuimus eamdem synodum inuicta et euidenti ratione defendi? Attamen, quia uoluimus eis amplius quam in superioribus fecimus comprobare, quomodo multorum Patrum doctrinam quos et ipsi nobiscum honorare se dicunt, in condemnatione dogmatum Theodori criminentur; et quia non tam pro memorata synodo, que iam satis abundeque purgata est, quam pro eisdem Patribus decertamus; statuimus in hoc uolumine magnorum uirorum dicta proferre similia, ad excusandum difficiliora his pro quibus eum putauerunt, tanquam magistrum Nestorii, anathemate percellendum: ut in plurimis exemplis  uideant quod sapientissimus Ioannes Antiochenus cum orientali concilio scribens beato Cyrillo de quibusdam capitulis supradicti Theodori dixit [a 1Kb] : »Sed illis que putantur obscura, similia multa et a plurimis anterioribus eius, et gloriosis Patribus dicta inuenimus; et periculum impendet non leue, ne istis etiam illos soluamus, eius uiri reprobantes dicta, qui in episcopatu defunctus [2 1Kb] , agonibus autem aduersus Arianos et Eunomianos et alios hereticos decem  millibus per omnem suam uitam ubique decoratus est: quod si fiat, multa etiam ab aliis sanctis Patribus apte dicta retractaturi sumus [3 1Kb] .« Et post aliqua: »Quis enim, inquit, nostrum speret non defungi? aut a quo non dictum est aliquid, quod alium possit mouere?« Et suffecerat quidem hec protestatio tanti concilii ad compescendam temerariorum audaciam, quod multa similia capitulis, que in Theodoro culpant qui occasionem faciebant contrario dogmati quo tenebantur, etiam a plurimis anterioribus et gloriosis Patribus dicta inuenient. Sed quoniam modo ei non creditur, cui hactenus bene creditum fuit, et ratio eius sana contemnitur qua rursus ait: Aut a quo non  dictum est aliquid, quod alium possit mouere, necessitate compellimur ex eisdem multis similibus Patrum dictis aliqua proferre, et in quo mouere possint ostendere, ut Eutychiani eorumque satellites dissimulare non possint, quod in condemnatione dogmatum Theodori necessario etiam ipsorum Patrum doctrina in qua inueniuntur similia, condemnetur. Nam beatus Eustachius Antiochenus episcopus [a 393Kb] , qui primus in Niceno concilio fuit, sexto aduersus Arianos libro, de eo quod ait Dominus: Nemo scit diem illum : »Dicamus, inquit, cuius rei gratia Filius hominis diem proprii aduentus ignorat. Neque enim dubium est, quia et hoc causa utilitatis hominum prouidens adinuenit omnium creator et generis opifex Deus. Sicut enim hominem causa salutis hominum  uerbo coaptauit et Deo: sic et insignem iudicii diem causa diuini beneficii homini competenter abscondit; ne forte ineffabilia mysteria similis generis hominibus homo indicans, et diem secundi aduentus ostenderet.« Quid tale, queso, in dictis Theodori contra synodum Chalcedonensem Eutychiani hactenus inuenerunt, aut se inuenire finxerunt? Ut enim omittam quod hic ait, Filius hominis diem proprii aduentus ignorat, nec saltem dixit, ignorauit, ut ante resurrectionem tantum, non etiam post resurrectionem, ignorantem eum dixisse uideretur, quando neque in eius fidelibus ulla ignoratio remanebit. Ut ergo hoc, sicut dixi, preteream, quoniam facile dici potest secundum illud tempus quod ante resurrectionem Christus hic egit, locutus beatus Eustachius. Ut illud  quoque relinquam, quod ait, Hominem causa salutis hominum uerbo coaptauit et Deo, quod Eutychiani procul dubio in Theodoro, si ipse hoc diceret, accusarent, tanquam prius exstiterit homo, qui uerbo coaptaretur et Deo: illud certe quod ait, Propterea Christo diem iudicii competenter absconditum, ne similis generis hominibus homo diem secundi aduentus ostenderet, nescimus hactenus Eutychianos in Theodoro criminatos, sed nec aliquid tale, quod huic sententie comparetur. Nam cum Apostolus raptus in paradisum audiret arcana uerba que non licet homini loqui, nec cuiquam prodiderit, sed diuini secreti custos fidelis inuentus est, quomodo dicitur quod Deus Christo, non dicam ut Deo quod est, sed tantum ut homini, qui tamen inferior Paulo non esset,  propterea diem iudicii absconderit, ne similis generis hominibus proderet: tanquam non posset, quod Apostolus eius seruauit, commissum sibi seruare secretum. Quanquam nec illud quod ait Eustachius,  homines Christo similes esse genere, Eutychiani leuiter in Theodoro preterirent; sed profecto calumniarentur, quod hominem tantum, non etiam Deum crediderit Christum, cui genere similes omnes homines predicasset. Itemque in eodem libro: »Dum sederit, ait, Filius hominis in sede maiestatis sue , alia quidem uidetur loqui persona, de altera autem facit manifeste sermonem. Ergo diuinus Spiritus de homine clare dicens apparet: Dum sederit Filius hominis in sede maiestatis sue, sine contradictione denuntians quia superuenientes glorias homo suscepit iustitia et uirtute ornatus, et excelsum regni solium rite percipiens.« Quid etiam hic dicimus? nunquid Theodorus alicubi uerba Christi de semetipso loquentis sic  tractauit, ut diceret aliam de alia loqui personam, quemadmodum beatus Eustachius, cum tractaret eius uerba dicentis: Dum sederit Filius hominis in sede maiestatis sue. Nonne de omnibus pro quibus Theodorum culpant, id conantur suspiciose uel calumniose colligere, quod in Christo alteram Dei, alteram hominis intelligi personam uoluerit? quod ille quidem grauiter exsecratur; at Eustachius aperte dicit, in uerbis unius Christi de semetipso loquentis, quod alia persona de altera manifeste sermonem faciat, et non de Deo, sed de homine clare dicens appareat: Dum sederit Filius hominis in sede maiestatis sue. uerum nec illud quod ait, Superuenientes glorias homo suscepit iustitia et uirtute ornatus, Eutychiani in Theodoro ferre possent, sed accusarent eum sine dubio, quasi dicentem quod  Christus homo tantum fuerit, non etiam Deus, cui gloria accesserit quam ante non habuerit, et iustitie uirtutisque profectu eam fuerit consecutus, in [1 1Kb] tanto merito etiam regni solium rite perceperit. Rursus autem eodem libro de uerbis Christi disputans dicit: »Omnia mihi tradita sunt a Patre meo , manifeste ex persona hominis prophetare cognoscitur, sicut et ante probauimus. Iste enim maximas et accidentes uirtutes percipit ad meliora dignitate procedens.« Ecce et hic cum loquentem Christum perhibet ex persona hominis prophetare, subauditur quod alteram dicat esse Dei personam. Nam cum et de homine loquens diceret: Iste enim maximas et accidentes uirtutes percipit, tantumdem ualet ac si diceret: Ille uero non percipit tanquam Deus. Dicendo  etiam quod Christus accidentium uirtutum perceptione ad meliora processerit, et accepisse eum quod aliquando non habuit, et profecisse testatur. Qui octauo quoque libro sic ait: »Contemplandum  autem quomodo loquens Deo et dicens: Et ciuitates destruxisti , rursus alterum introducit Dominus inferens, Et Dominus in eternum manet. Parauit in iudicio sedem suam . Manifestissime etenim alii de alio loquens apparet: significauit quia iudex est qui preparauit ei sedem tanquam prius non habenti hunc honorem; sic uidebatur loqui, quasi per figuras enim indicabat propheticas, quoniam homo ex membris iustitie templum decenter factus, et sacratissimo habitans uerbo, uirtutis [1 1Kb] adeptus est perpetuum solium. Loquens, inquit, Deo rursus alterum introducit Dominum.« Hoc si Eutychiani in Theodoro inuenirent, profecto in reprehensionem synodi Chalcedonensis que laudes eius continentem epistolam iudicauit orthodoxam,  bicipiti nos argumentatione constringerent, ita dicentes: Si hec de Patre et Filio dixit, quomodo Filius alter est Dominus, cum scriptum sit: Quoniam Dominus Deus noster, Dominus unus est ? Neque enim sic dicitur Pater Dominus, et Filius Dominus, et Spiritus sanctus Dominus, ut tres Domini, et non potius unus dicatur Dominus: sicut neque ita dicitur Pater Deus, et Filius Deus, et Spiritus sanctus Deus, ut tres Dii, et non potius unus dicatur Deus. Si autem de Deo uerbo et assumpto homine loquens, eidem assumptum hominem alterum Dominum dixit, arguitur unum Christum in duos Dominos diuisisse. Atque hoc uerbis etiam subsequentibus affirmarent, quibus dictum est: Alii de alio loquens apparet; et iterum: Quia Deus iudex preparauit assumpto homini  sedem, tanquam prius non habenti hunc honorem. Cum uero tanta inuidia criminentur in epistola uenerabilis Ibe, quod ait templum et inhabitantem in eo; que illis ad exaggerandum uerba sufficerent, si hoc dixisset quod Eustachius ait, Quoniam homo ex membris iustitie templum decenter factus est, ut sacratissimo cohabitans uerbo? Nam si inhabitare, quod Ibas ait, duas dicant significare personas, cum anima suum corpus inhabitans una cum eo persona sit, quanto magis cohabitare, et ipsius cohabitationis uirtute adeptum esse hominem perpetuum solium? Item in eodem libro: »Non enim ait, qui regni sedem habet, alteram sibi apparat sortem; sed cui non adest sedis potentia. Ergo hec ad hominem Christi manifeste respiciunt. Neque autem Omnipotenti hec reponenda  sunt proprium habenti sceptrum; neque uerbo ipsum regnum habenti quod etiam Pater habet; sed in Christo dicendum, Dominus in celo preparauit sedem suam. Nam omnium simul creaturarum dominator propter diuini uerbi commixtionem.« Attendant ergo quale sit etiam hoc quod ait, Non Deo uerbo regnum habenti alteram sortem apparatam, sed potius, cui non adest sedis potentia, id est homini Christi. Nec saltem dixit, homini Dei uerbi,  ipsumque Christum, cuius homini preparatam perhibet sedem, simul cum Deo Patre et eius uerbo omnium creaturarum dominari asserit. Nec tamen pro his quoque, que necdum exorto Nestorio secura simplicitas loquebatur, eius est anathematizanda doctrina: quod tunc nobis constare poterit, si nullius antiquorum Ecclesie predicatorum pro talibus dicta damnentur. Alioquin cuiuslibet eorum scriptis anathematizatis, sicut Ioannes sapientissimus et orientale concilium dixit, necesse est et ea que ab aliis Patribus sunt dicta complecti. Sufficiat ergo posteris quod temporum suorum hereticis repugnantes illesam custodierunt Ecclesiam. Sufficiat quod nobis quoque aduersus eos arma quamplurima labore suo atque industria preparantes, cum magna laude de hoc seculo  transierunt. Non iniuriam successores labori decedentium debent, non conuicia referenda sunt. Post certamen bene defunctis uictoribus triumphi gloriam negasse aliquis inueniatur ingratus: nescio si quisquam preter nos contumeliam retulit. Quidam predicator Ecclesie sic presentes expugnauit hereticos, ut in nullo, aut certe in paruo, futuris occasionem daret: hic dignus laude precipua iudicetur. Quidam uero in hostes obuios intentus, aliis non quasi latitantibus in insidiis, qui nondum fuerant, sed exorturis quandoque prouide [2 1Kb] ac uigilanter occurrit: hic minima, aut etiam nulla, si uidetur, dignus laude ducatur, non tamen uel incautus patrie propugator inter hostes habendus est. Unde beatus Eustachius, quanquam multos possit talibus  dictis offendere, non tamen condemnatur, uelut Nestoriani auctor erroris: sed honoratur cum multis et pre multis Patribus, tanquam Niceni concilii primus existens; et Eutychianis nullam hinc inuidiam commouentibus, solemniter inter suos decessores ac successores ad sacrificia nominatur. Et fortasse propterea nichil inde accusant, quia in hoc, quod ultimum posuimus, testimonio dixit, Propter diuini uerbi commixtionem. Ubi enim memorati Eutychiani ab aliquo predicatorum Ecclesie dictum inuenerint Deum uerbum homini esse commixtum, secundum suum dogma dictum existimant.



CAPUT II. Quod apud beatum Athanasium quedam reperiantur non minus difficilia his que in Theodoro reprehenduntur.


Multa uero superioribus similia ex dictis eiusdem beati Eustachii proferre possemus, que possent in uno [3 1Kb] tractari uolumine; sed ista legenti sufficiant, quoniam uolumus ad aliorum scripta transire, de quibus eque non omnia que his similia dixerunt, sed aliqua tantummodo proferimus. Quid ergo etiam sanctus Athanasius dicat in epistola ad Antiochenos [a 66Kb]  debemus inspicere: »Ex ueteribus enim eruditus [1 1Kb] et legis doctor existens, Prouerbia Salomonis legens et duas personas de Domino inueniens, unam quidem circa hominem quem ex Maria pro nobis futurus erat assumere, alteram autem circa uerbum quod ante omnia secula eterne ex Patre natum est; et de Iesu quidem ex Maria scribit Timotheo: Memor esto Christum Iesum resurrexisse a mortuis ex semine Dauid, secundum Euangelium meum ; de Deo uerbo autem, quod cum Patre semper est, dixit, quoniam est omnia [2 1Kb] .« Hanc autem sancti Athanasii ad Antiochenos epistolam, in qua scriptum est duas esse personas, hominis assumpti, et Dei uerbi assumentis, et alia Scripture uerba Domino Iesu qui ex Maria, alia uero Deo uerbo congruere, in tanta  auctoritate aduersus Apolinaristas suscepi Ecclesia, ut ex illa heresi conuersi sua subscriptione ita se sapere faterentur. Unde successor eiusdem Athanasii Petrus, scribens ad episcopos, presbyteros atque diaconos qui sub ualente imperatore Diocesaream fuerant exsules missi, »Sine Deo quippe est, inquit, et in omnibus reprobus, qui non confitetur integrum hominem saluasse aduentu suo Saluatorem. Et si totum saluat, totum assumpsit, non in adiutorium saluationis, sed ad totius saluationem. Nullus ergo pie se sapere existimans infidelis magis existat. Si uero querere studet, discat ex epistola quam ad Antiochenos beate memorie episcopus Athanasius scribit, ubi omnia diligenter exponit, quam legere incipientes orthodoxi, et ita sapere et subscripsisse confirmant.«  In eadem ergo ad Antiochenos epistola, in qua beate memorie episcopum Athanasium successor eius Petrus omnia diligenter exposuisse perhibuit, hoc quoque continetur: iehsu Christus heri et hodie, ipse et in secula . »Heri quidem ante secula sempiternitatem significat; hodie autem terrenum seculum; in secula uero, post transitum huius uite. iehsu Christus autem, qui iuxta hominem saluatoris intelligitur, non est ipse: qui enim prouectum etatis suscepit, aliquando infans existens, et aliquando uir incipiens quasi annorum 30, sicut ait Lucas, non potest ipse esse.« Quomodo itaque Theodoro condemnato non etiam Athanasius accusetur, quasi duos iehsu, et duos Christos docuerit; quia primum loquens de Iesu Christo, qui est heri et hodie in secula,  postea dixit quia iehsu Christus, qui iuxta hominem saluatoris intelligitur, non est ipse, et rationem subiicit cur ipse esse non possit? Quanquam si  Theodorus hoc diceret, non duos tantum, uerum etiam tres iehsu Christos Eutychiani, secundum suas calumnias, in his uerbis significatos uellent intelligi. Non enim hoc saltem dictum est, iehsu Christus autem, qui iuxta saluatorem intelligitur, sed iuxta hominem saluatoris: ut alium significatum esse dicerent Iesum Christum, alium uero hominem iuxta quem esset ipse iehsu Christus, et rursus alium saluatorem, cuius esse diceretur idem homo. Denuo in eadem epistola: »Est, inquit, Spiritus uite sanctus cum Patre et Filio in singulis prophetarum per generationes transiens, qui indicat que erunt et que fuerunt, habens oculos ante et post, hoc est, sicut diximus, scientiam futurorum atque preteritorum, que in Salomone narrat ex persona filii hominis ex Maria, et  Filii Dei uerbi, quod ab initio erat apud Patrem: et duas personas significans, de homine quidem ex Maria creato et plasmato, de illo uero qui ante secula est sine principio, et eterne natiuitatis. Quoniam ergo uerborum seductores, et non eruditi spiritu obseruantes errare faciant indoctos, dicentes, a quadringentis annis est operatio corporis Domini, et quomodo in eum quidam referunt quod dictum est: Dominus creauit me principium uiarum suarum in opera eius , cum dicat Scriptura ante montes et colles, ante fontes et ante seculum generatum et creatum? Hec dicentes a quibusdam laudari putantur, non diuidentes que persona prophetico spiritu de corpore Domini clamat, et que de eterna eius a Patre generatione docet.« Sunt multa similia in hac epistola  que aduersus Apolinaristas dicta Nestoriani quoque in assertionem sui erroris assumant. Sed non ideo Athanasius aut eius doctrina damnanda est. Igitur nec Theodorus aut eius doctrina ideo dicatur a synodo debuisse damnari. Sed ad alia eius opuscula transire delegimus. Dicit itaque idem beatus Athanasius in expositione symboli [a 64Kb] : »Qui in fine seculorum descendens ex sinu Patris [* 1Kb] , ex immaculata uirgine Maria nostrum assumpsit hominem Iesum Christum, quem pro nobis passioni tradidit;« et post pauca,« Principium uiarum conditus nobis est in terra, quas [** 40Kb] nobis ostendit de tenebris lumen, salutem ex errore, uitam ex mortuis, introitum ad paradisum de quo exclusus est Adam; in quem iterum intrauit per latronem, sicut dixit Dominus: Hodie mecum eris in paradiso  ; quo et Paulus intrauit, ascensum in celum, quo precursor pro nobis ingressus est dominicus homo [b 116Kb] , in quo iudicaturus est uiuos  et mortuos.« Et post aliquanta: » [* 131Kb] Ea uero salus que nobis condita est ad plantationem nostram, noua est et non uetus, nobis et non eis qui ante nos, iehsu qui [1 11Kb] iuxta saluatorem factus est homo, qui interpretatur pastor [a 20Kb] , salus, interdum etiam saluator.« Calumnientur igitur et huic, tanquam secundum Nestorium alterum dicenti Filium Dei, alterum uero nostrum hominem Iesum Christum: quia non ait Filium Dei semetipsum tradidisse pro nobis, sicut Apostolus dixit; sed potius quia Filius descendens ex sinu Patris assumpsit nostrum hominem Iesum Christum: quem? hoc quod ait [2 1Kb] dominicus homo, in quo iudicaturus est uiuos et mortuos, quasi deuio sensu alterum putauerit Dominum Filium, qui iudicaturus est uiuos et mortuos; alterum uero dominicum  hominem, in quo iudicaturus est. Calumnientur etiam quod similiter ait, iehsu est, qui iuxta saluatorem factus est homo, dicentes quod ex eo Iesum a saluatore diuiserit, quoniam eum iuxta saluatorem potius quam saluatorem dixit. Scripsit etiam librum contra Manicheos [b 1Kb] , cuius principium est: Dissoluit errorem ueritas, in quo sic ait: »Quando enim hominem Iesum uideo, intelligo qualis est; quando autem modum contemplor, admiror neque agnosco, mutatio quippe admirationem prestat. Et essentie quidem mutate non sunt, manet enim corpus non alterum effectum: neque enim corpus in incorporeum uersum est, neque anima altera per essentiam exstitit. Sed manentibus essentiis studia non manserunt. Nequaquam enim essentialia sunt studia: nam manerent  cum essentiis, et non auferrentur.« Si omnia que pro sua stoliditate nostri presumptores nec defendere nec intelligere bene potuerint, pro ipsorum uoluntate damnanda sunt: quomodo non etiam ista damnanda sunt [3 1Kb] ? aut si hec bene intelligere possunt atque defendere, cur non etiam illa Theodori, que in synodi Chalcedonensis preiudicium culpantur [4 1Kb] , bene intelligunt atque defendunt? Ecce Athanasius hoc etiam dicit, quia cum modum contemplatur in homine Iesu, admiratur, neque agnoscit, eo quod ei mutatio admirationem prestat. Dicant ergo nobis  qua ratione sub anathemate condemnato Theodoro eiusque dogmatibus, Athanasii possit doctrina defendi, si secundum uerborum sonos, et non secundum mentis intentionem iudicanda sunt dicta maiorum? et doceant que mutatio in homine Iesu facta est, non mutatis essentiis; uel que in illo studia ipsis manentibus essentiis non manserunt. Hec enim si Theodorus inueniretur dixisse, sic eum detestarentur, quasi Christum a prauitate uite et a malis studiis ad meliora studia predicasset esse conuersum: quod Athanasius profecto non sensit, et absit a nobis ut hoc illum sensisse credamus, quod non solum personali diuisione, sicut Nestorius, hominem Iesum a Deo uerbo, uerum etiam studiis non bonis aliquando putaret fuisse diuisum! Porro et hoc ultimum,  et alia [5 1Kb] eius superiora que memorauimus, intellectorem querunt. Nam cum Dei adiutorio defenduntur multo facilius quam ipse beatus Athanasius Dionysii sui decessoris dicta defendit. Et possemus quidem hec ipsa, pro facultate quam Dominus prestat, quomodo recte intelligantur ostendere, et benigno ac pio Patri hanc in suis dictis officii uicem redhibere, quod ipse prius in dictis Dionysii sui decessoris exhibuit; nisi quia longum est, et in hoc opere non scripta uenerabilium Patrum interpretari, sed Eutychianorum calumnias pro magna synodo confutare suscepimus; quarum repulsioni sufficit, si talia uel difficiliora his pro quibus ab ea dicunt Theodorum et eius laudatricem epistolam debuisse damnari, ostendantur illi Patres dixisse, quos culpare  non audent.



CAPUT III. Quod Amphilochius Iconiensis similia etiam iis scripserit que in Theodoro reprehenduntur.

Igitur et ex dictis beati Amphilochii Iconiensis [c 207Kb] episcopi aliqua proferamus, quem et sapientissimus Ioannes Antiochenus cum orientali concilio probatissimum doctorem pronuntiauit, et imperatores Gratianus et maior [6 1Kb] Theodosius talem iudicauerunt, ut preciperent, sicut quarto libro memorauimus,  illos solos ecclesias habere qui ex predicti sancti Amphilochii et Diodori, atque aliorum similium communione catholici probarentur. Hic itaque de eo quod dictum est, Qui misit me Pater, maior me est, cum sermonem faceret, cuius est principium, Laborare nos fecit certamen hereticorum, sic ait: »uides quod maior est Pater dicente Eamus , non dicente: Inhabitabo in eis et inambulabo . uides quod maior est Pater dicente: Ego sum uitis , non dicente: Ego plantaui uitem ueram . Et ut non longum extendam sermonem [a 95Kb] , breuiter, heretice, te requiro. Qui natus est ex Deo ante secula, passus est, an qui ex Dauid in ultimis temporibus generatus est iehsu? Si quidem diuinitas passa est, dixisti blasphemam;  si autem homo, sicut ueritas habet, quare non applicas homini passionem, aut humilia non consuis uerba?« Proinde accusari etiam iste doctor probatissimus potest, tanquam alterum significans qui dixit, Eamus, et Ego sum uitis; alterum uero qui dixit, Inhabitabo in eis, et, Ego plantaui uitem ueram; et aperte predicans quia non ipse qui natus est ex Deo ante secula, passus est; sed ille potius qui ex Dauid in ultimis temporibus generatus est [1 1Kb] . Qui etiam disputans de eo quod dictum est: Amen amen dico uobis, qui uerbum meum audit, et credit ei qui me misit, habet uitam eternam . »Si das, inquit, carni passiones, da ei et humilia uerba; et cui ascribis miracula, supernos apta sermones. Qui enim miracula facit Deus, iuste excelsa loquitur operum  digna; qui autem patitur homo, bene humilia loquitur digna passionum.« Hic quoque culpetur similiter dicens, quod non ille qui miracula facit Deus, ipse sit etiam qui passus est homo. Item in quodam sermone, cuius principium est, Affer, hodie certatiuos attingamus sermones [b 11Kb] , loquens de eo quod dictum est: Ascendo ad Patrem meum et Patrem uestrum, et Deum meum et Deum uestrum , »Communis est, inquit, pater; pater ipsius quidem propter naturam, noster autem, propter gratiam: communiter autem et Deus dicitur [2 1Kb] , sed noster quidem Deus est, quia ex non exstantibus nos ut essemus fecit: eius autem Deus est secundum carnem. Ipse enim eam formauit in uirgine, ipse eam unxit in Iordane, ipse eam predicauit, ipse eam glorificauit in passione,  ipse eam suscitauit a mortuis, in nube uacua euexit, dextera sede dignam faciens. Hec enim omnia qui  ascendit ad Patrem sumens habet, non qui est in Patre.« Et in hoc loco accusetur, quod non eum qui est in Patre dicit esse qui ascendit ad Patrem. Rursus de eo quod dictum est, Pater, si fieri potest, transeat a me calix iste, cuius initium est, Tunc sicut miles legitimus, ita dicit: »Si enim oportet Filium hominis tradi, quomodo dicis, si fieri potest, transeat calix iste? omnino autem si pati nolebas, quid dicebas, transeat calix iste? Non ego qui celum feci, qui fundaui terram, sed secundum te homo dicit declinans mortem.« Item inde: »Quoniam ego, ait, Deus et homo sum, dic quis est qui passus est. Si Deus passus est, dixisti blasphemiam; si autem caro passa est, quare passionem non applicas ei cui timorem iniicis? alio enim patiente alius non formidat:  et homine crucifixo Deus non turbatur.« Puto quod in hoc quoque capitulo non possit non monere lectorem quod alium dicat esse hominem qui passus est, et alium Deum qui nichil crucifixo homine formidabat. Quamobrem si quis Theodorum uel eius dicta damnauerit, consequenter etiam Eustachium, Athanasium atque Amphilochium probatissimos doctores, uel eorum dicta, damnare cogitur. Quid ergo, si aliquis Theodori uel cuiusquam in Ecclesie pace defuncti, nobis error appareat, approbandus atque sequendus est? Absit. Sed querendum est prius, et cum instructioribus conferendum, ne quod culpabile nobis apparet, ab auctore suo alia intentione prolatum sit; nec ex eo quod nobis uidetur, non interrogatus iudicandus est ille qui dixit, maxime si alia  dixisse inueniatur contraria illi errori in quem creditur incidisse. Nam sepe scrupulosa et subtilis interrogatio, sicut hereticorum dolos inuestigatos exhorruit, ita simplicitatem catholicorum se inuenisse gauisa est. Quod si tam certus error est aliquorum in pace Ecclesie defunctorum, ut his que diximus nequeat excusari, sine illorum infamia, sine offensione et conturbatione Ecclesie, tacitis eorum nominibus, ipsis erroribus occurratur: ut et debita reuerentia exhibeatur predicatoribus in Ecclesie pace defunctis, et nulli catholico sit offensa defensio ueritatis. Sic uiros sanctos et graues, nec se de aliorum reprehensione iactantes, fecisse nouimus, quos conuenientius atque utilius imitamur. Sicut autem illorum doctrina qui extra Ecclesiam constituti multa  uera et necessaria conscripserunt, non potest pro hisdem rectis et necessariis catholica iudicari, ita  domesticorum Ecclesie doctrina, uel si in aliquibus ostendantur errasse, non pro eis condemnanda est uelut heretica.



CAPUT Iu. Quod in Gregorii libris aduersus Eunomium similia exstent iis que in Theodori libris reprehenduntur.

uerum quid etiam sanctus Gregorius dicat in libro aduersus Eunomium tertio [a 1Kb] proferamus. »Neque uiuificat, inquit, Lazarum humana natura, neque iacentem lacrymat impassibilis potestas; sed proprium est hominis quidem lacrymare, uiuificatio autem eius que reuera uita est. Non pascit millia hominum egestas humana; non currit ad ficum potestas omnipotens. Quis est fatigatus ex itinere? et quis sine labore  omnem mundum uerbo constituit? quis est iste splendor glorie? et quid est quod clauis confixum est? que forma in passione alapis percutitur? et que ex eternitate glorificatur? Manifesta enim sunt ista, etsi nulla interpretentur oratione. Quoniam plage quidem serui sunt, in quo Dominus existat; honores autem Domini, circa quem seruus agnoscitur.« Attendis quemadmodum sanctus Gregorius, non arbitrans duos Christos aut filios [b 113Kb] , doceat hominis quidem fuisse proprium lacrymare, uiuificare autem eius que reuera uita est: et interrogans hereticum orthodoxus dicat, quis est fatigatus ex itinere? et quis sine labore omnem mundum uerbo constituit? et cetera. Ac deinde in hoc sententiam claudat, affirmans quoniam plage quidem serui sunt, in quo Dominus  existat; honores autem Domini, circa quem seruus agnoscitur. Nunquid ergo hec secundum errorem Nestorii talia dixisse credimus, quasi alterius subsistentie sit Dominus qui exstabat in seruo, et alterius seruus in quo exstabat? uel alterius persone sit Dominus cui ascribendus est honor, et alterius seruus qui circa Dominum agnoscitur, et cui plage sint deputande? Qui rursus eodem opere libro quarto: »Sicut enim, ait, qui non cognouit peccatum, peccatum efficitur, ut auferat peccatum mundi; sic item caro suscipiens Dominum, Christus et Dominus efficitur. Immutatur enim propter adunationem in hoc quod non erat per naturam.« Et post pauca: »Notum sit omni domui Isrel, quoniam Dominum eum et Christum Deus fecit hunc Iesum,  quem uos crucifixistis. Hac demonstratione ostendere se putant creaturam esse unigeniti Dei essentiam. Quid ergo, dic mihi, num ante mundum fuit crux? num ante omnem creaturam exstitit Pilatus?  num primum iehsu, et postea uerbum? num antiquior caro quam diuinitas? num ante mundi constitutionem Gabriel ad Mariam euangelizauit? Nonne ille homo qui iuxta Christum est, sub Cesare Augusto principium generationis accepit? uerbum autem in principio erat Deus et rex noster ante secula, secundum quod et prophetia testificatur. Non uides qualem confusionem sursum atque deorsum, iuxta prouerbium, commoues uerbo Dei? Quinquagesima post passionem dies fuit, quando hec ad Iudeos concionabatur Petrus dicens: Quoniam hunc quem uos crucifixistis, Christum et Dominum Deus fecit ? Non attendis ordinem uerborum, quid primum et quid secundum in eis que dicuntur positum sit? Non enim dixit, quem Deus fecit Dominum, crucifixistis;  sed quem uos, inquit, crucifixistis, hunc Deus Christum et Dominum fecit.« Hic etiam de incarnationis Christi mysterio loquens dicit quod caro suscipiens Dominum Christus et Dominus efficitur. Nec tamen arbitrandum est quod Gregorius hominem tantum, qui non etiam Deus esset, prius exstitisse crediderit, qui Dominum susciperet. Quid autem respondere potuerunt Semieutychiani, uel fautores eorum, si eis dicatur: Qui Theodorum putatis a synodo Chalcedonensi fuisse damnandum, cur Gregorium non damnatis? Namque cum Christum, id est unctum, non nisi Deum credamus incarnatum, ipsaque unctio humane magis nature conueniat, unde et ipse ait quo caro suscipiens Dominus Christus efficitur; ipse iterum dicit: Nonne ille homo qui iuxta  Christum est, sub Cesare Augusto principium generationis accepit? uerbum autem in principio erat Deus. Si igitur caro, id est homo, suscipiens Dominum factus est Christus, quis est item ille homo qui iuxta Christum est sub Cesare Augusto principium generationis accipiens? aut quare confusionem sursum atque deorsum, iuxta prouerbium, uerbo Dei asserit commoueri de eo quod dictum est, quoniam hunc quem uos crucifixistis Christum et Dominum Deus fecit? et admonet ut ordinem uerborum Eunomius contra quem agit, intendat, et quid primum sit uel secundum in eis que dicuntur intelligat; atque infert: Non enim dixit, quem Deus fecit Dominum, uos crucifixistis, sed quem uos, inquit, crucifixistis, hunc Deus Christum et hominem [* 1Kb] fecit.  Quid ergo? non et ante passionem Christus et Dominus fuit, qui postea crucifixus est, sed post crucifixionem Christus et Dominus factus est merito passionis? Et quomodo supra dictum est, caro suscipiens Dominum Christus et Dominus efficitur? nunquid  post crucifixionem Dominum caro suscepit? Proinde si hec, ut dixi, Eutychianis obiiciantur, Gregorium quoque damnabunt? an ea melius intelligere et exponere conabuntur? Nam et sanctus Athanasius in libro quem de Trinitate conscripsit, sicut tertio nostro memorauimus, ad naturarum distinctionem similiter dixit: »uerbum enim et Filius Dei semper erat Dominus Deus, et non post crucifixionem factus est Dominus Christus; sed, ut predixi, humanitatem eius effecit diuinitas Dominum et Deum.« Sed ad propositum reuertamur. Dicit itaque rursus idem sanctus Gregorius eodem libro: »Diuinam Scripturam in manibus ad exponendum habentes uetat magnus Apostolus aniles nouitates suscipere: crucem animaduertens, crucem intelligo,  et humanum nomen edoctus, conspicio eam que significatur ex nomine ipso naturam. Istum itaque doceor a Petro factum esse Dominum et Christum; istum qui in oculis nostris factus est ab eo dici non dubito: quoniam et concinunt sibi inuicem sancti, et in aliis omnibus rebus, et in hac parte. Sicut enim iste eum qui crucifixus est Dominum factum esse dicit, sic et Paulus inquit superexaltatum post passionem et post resurrectionem.« Animaduertat et in hac sententia lector, quia cum dicit: Istum itaque doceor a Petro factum esse Dominum et Christum; et iterum repetit dicens: Istum qui in oculis nostris factus est ab eo dici non dubito, tantumdem ualet ac si diceret: Istum, non illum qui ante secula Dominus erat; nec tamen duos filios in isto et in illo docet  intelligi. Et superiorem suam sententiam firmans, rursus eum post crucifixionem asseuerat Dominum factum, cum ait: Quia, sicut Petrus eum qui crucifixus est Dominum factum esse dicit, sic et Paulus inquit superexaltatum post passionem et post resurrectionem. Quocirca sicut eum post passionem et resurrectionem asserit exaltatum testimonio Pauli dicentis: Humiliauit semetipsum factus obediens usque ad mortem, mortem autem crucis: propter quod et Deus illum exaltauit, et donauit illi nomen quod est super omne nomen : ita eum post passionem quoque et resurrectionem affirmat Dominum factum, quod [1 1Kb] de illo etiam Petrus apostolus ait: Notum sit omni domui Isrel, quoniam Dominum eum et Christum Deus fecit, hunc Iesum quem uos crucifixistis  . Item dicit eodem libro: »Ut circa utrumque quod pietatis est reseruetur, ea que humana sunt per assumptionem glorificata demonstrat, et ea que diuinitatis per descensionem nullo modo polluit. Sed dans quidem passionibus humanitatem, operationem autem resurrectionis illius qui passus est diuine uirtuti; et sic mortis experientia ad illum qui communicauit passibili nature refertur, propter eam que ad eum est hominis adunationem; et altiora item et diuina nomina ad hominem simili modo descendunt.« Nunquid si Theodorus diceret,  dans quidem passionibus humanitatem, operationem autem resurrectionis illius qui passus est diuine uirtuti, non ad preiudicandum Chalcedonensi concilio sapientes uiri [2 1Kb] iactarent, quod ideo dicit illius qui passus est, tanquam alterius persone sit Deus uerbum qui passus non fuerit? aut quod ibi subsecutus adiecit: Et sic mortis experientia ad illum qui communicauit passibili nature refertur, non accusarent in Theodoro, sicut solent, dicentes quia non eiusdem persone credidit Deum quem hominem, ut diceret, illius qui passus est, id est hominis, ad illum refertur [3 1Kb] , id est ad Deum uerbum; et hominis passionem per relationem ipsi Deo uerbo ascribi, sicut ad hominem altiora, que sunt Dei uerbi, et diuina nomina simili modo descendunt. Rursus eodem  libro de hoc ipso loquens: »Si enim deceret, inquit, in illa excellenti natura dicere aliquid secundum profectum contigisse; uerbi gratia, ut ex priuato rex fieret, ex humili excelsus, ex seruo Dominus, deceret fortasse et Petri uocem diuine unigeniti coaptare persone [4 1Kb] . Quoniam autem diuinitas, quidquid illud est quod a nobis esse creditur, semper eodem modo se habet, et omni additamento superior exstat, diminutionem nequaquam percipiens; necesse est omnibus modis ad humanitatem referre sermonem. Deus enim uerbum, quod erat in principio, hoc etiam nunc est, et semper permanet, semper rex, semper Dominus, semper altissimus, semper Deus: nichil horum per profectum sumpsit, sed omnia quecunque dicitur, uirtute sue nature consistit. Ille autem  ex homine per assumptionem ad Deum exaltatus, aliud consistens, et aliud effectus, proprie et uere Christus et Dominus factus esse dicitur. Ex seruo enim et ex subiecto regem, et Christum eum ex obediente fecit, et quod humile erat superexaltauit, et humanum habenti nomen donauit nomen quod est super omne nomen.« His quoque consideratis, uideant qui Theodorum cum suis dogmatibus iudicauerunt esse damnandum, tanquam dicentem per profectum aliquid accessisse Christo secundum humanitatem; quoniam siue hoc Theodorus dixit [5 1Kb] , siue non dixerit, Gregorius interim dicit, quia secundum profectum ex priuato rex, ex humili excelsus, ex seruo Dominus in suscepta humanitate factus est Christus. Nam Deus uerbum, quod erat in principio,  hoc etiam nunc et semper est, nec aliquid horum per profectum sumpsit. Ille autem ex homine per assumptionem ad Deum exaltatus, cum aliud per naturam consisteret, aliud effectus est, proprie et uere Christus et Dominus factus est: quem Dei uerbi assumptio ex seruo et ex subiecto regem fecerit, et Christum ex obediente. Accusent igitur et Gregorium tanquam duos inducentem filios, quia dixit: Deus uerbum nichil per profectum sumpsit; ille autem ex homine per assumptionem ad Deum exaltatus est. Et quasi dicentem quod aliquando  Dominus iehsu sic fuerit seruus ac subiectus, ut non etiam rex esset et Dominus, aut prius obediens tantum fuerit, et postea ipsius obedientie merito Christus effectus; aut sic fuerit unquam humilis, ut excelsus quoque non esset; aut aliquando humanum nomen habuerit, ut non haberet etiam nomen quod est super omne nomen: quia et hoc Gregorius dixit: Quod humile erat superexaltauit, et humanum habenti nomen donauit nomen quod est super omne nomen. Accusent etiam quod ait: Ille autem ex homine ad Deum exaltatus, proprie et uere Christus et Dominus factus esse dicitur, quasi Christus et Dominus factus homo esse desierit, ut diceretur ex homine Christus et Dominus factus. Quanta uero talia in libris huius sancti Gregorii possint inueniri, ex  hoc lector coniiciat, quia nos non solum ex eodem eius opere, uerum etiam ex eodem libro tanta protulimus, quanta necessaria cause iudicauimus. Nec tamen pro talibus dignum est eius doctrinam sub anathemate condemnari. Primum quidem, quia non infamia digni sunt, qui presentem uitam cum gloria finierunt. Deinde [1 1Kb] Patres quoque orientales dicebant: »Si autem quidquam, imperator sancte, obscurum aliquis inueniri dicat in Theodori uel aliorum litteris, hoc retractari necessarium non est. Quorum enim uita in sacerdotio et ministerio optimum habuit finem, his prelatam gloriam dedicamus, et non ex illis eos iudicamus de quibus aliqui atrociter eos accusant. Impossibile enim est, cum homines sint qui in Ecclesia docent, ut calumniantium  uituperationes effugiant.« Deinde quia multa hinc etiam lesio atque confusio generatur Ecclesie. Unde iterum Patres memorati dicebant: »Quid non hinc lesionis uel corruptionis et confusionis plenum generetur, si aperiamus ianuam his qui uolunt dicta transeuntium Patrum euertere? quale damnum non apertum erit, dicta non solum refutare, sed etiam anathematizare?« Ut enim aliud alicui placeat, aliud non in aliquorum dictis, siue antiquorum, siue posterorum, siue nunc nostrorum, alia ratio est: ut autem et anathema eis imponatur, arbitramur audax et asperum apparere, etsi persone cum dictis non anathematizentur.



CAPUT u. Quod apud Ioannem Chrysostomum quedam etiam similia sint iis que in Theodori scriptis reprehenduntur.


Sed iam ad sancti Ioannis Constantinopolitani dicta pergamus, ut aut ipse quoque cum Theodoro antiquo amico et a principio condiscipulo, communem ab Eutychianis ferat inuidiam, aut et ab illo atque a synodo Chalcedonensi repellat. Qui in sermone quodam, cuius est principium, Iterum equorum cursus, sic ait: »Quando ergo dicit: Si possibile est, transeat  calix iste, et, Non sicut ego uolo, sed sicut tu, nichil aliud ostendit, nisi quia carnem uere circumamictus est timentem mortem. Timere enim mortem, et subtrahi, et agoniam habere, illius est. Nunc quidem eam desertam et nudam reliquit ab operatione propria, ut ostendens eius infirmitatem, manifestaret eius naturam.« Iam quidem etiam libro tertio, quomodo idem beatus Ioannes Christum secundum humanitatem mortem docuerit timuisse, probauimus. Sed illud modo uolumus attendi, quod ait: Nunc quidem eam desertam et nudam reliquit ab operatione propria, cum sic eam sibi Deum uerbum in unam subsistentiam adunasse credamus, ut ab ea diuelli nequeat in eternum: quam tamen recto sensu, quem Eutychianorum stultitia non posset  indagare nec impietas placide et reuerenter accipere, Ioannes ab illo perhibet esse desertam. Qui rursus in commento Epistole ad Ephesios libro tertio dicit: »Considera quantum est inter hominis et Dei naturam medium, et ab hac uilitate in illum eum honorem deuexit: non uno gradu transcendit, et secundo, et tertio habe [a 6Kb] : non simpliciter dixit sursum, sed super sursum, nam uirtutibus supernis superior est. Ergo illuc euexit eum qui ex nobis est; ab ultima meta ad supremum euexit principatum, post quem non est alter honor: super omnem, inquit, principatum: non hoc quidem, hoc autem non, sed et super omnem potestatem et uirtutem et dominationem, et omne nomen quod nominatur in celo et in terra, superior factus est. Hoc de eo qui a  mortuis suscitatus est dignum mirari, de Dei autem uerbo nequaquam.« Neque hic dicendo, quod natura diuina assumptum [2 1Kb] euexit eum qui ex nobis est, duos uoluit intelligi filios. Unde nec ita illud debemus accipere, quod in fine huius sententie dixit, Hoc de eo qui a mortuis suscitatus est dignum mirari, de Dei autem uerbo nequaquam. Item eodem libro: »Duo enim, inquit, maxima fecit: ipse in nouissimam humilitatem uenit, hominem in excellentiam magnam euexit, in sanguine eius saluauit. Dixit illud prius, qui semetipsum tantum humiliauit; dicit hoc postea magnum et supremum. Et licet nullo digni efficeremur, sufficiebat; et si preter hoc digni efficeremur absque occisione, sufficiebat: quando autem duo sunt, cuius sermonis magnitudinem non euincat atque transcendat?« Non grande  est aliquid resurrectio, quando ista considero: de isto dicit: Deus Domini nostri Iesu Christi, non de Deo uerbo. Quis autem uel hic Ioannem dicat Nestoriani dogmatis inuentorem quia dixit: Ipse in nouissimam humilitatem uenit; item: Deus uerbum hominem in excellentiam magnam euexit; item: Ille [3 1Kb] in cuius sanguine nos saluauit? uel quia inferius ait, de isto dicit Deus Domini nostri Iesu Christi, non de Deo uerbo, tanquam Dominus noster iehsu  Christus non secundum subsistentie unitatem ipse sit etiam Deus uerbum. In interpretatione quoque Epistole ad Hebreos sermone 14 [* 1Kb] de eo quod scriptum est: Sicut consummatio per Leuiticum sacerdotium erat, ita locutus est: »Dicit alter propheta, Dolus non est inuentus in ore eius: hoc est nulla calliditas. Hoc forsitan quisquam de Deo dicat, et non erubescit dicens, quia Deus non est callidus, neque dolosus. De eo uero qui secundum carnem est, habebit forsitan rationem.« Hic etiam, quamuis dicat non de Deo uerbo scriptum quod ait propheta, Dolus non est inuentus in ore eius, sed de eo qui secundum carnem est, non tamen duos uoluit accipi Christos aut filios. In sermone quoque de ascensione Domini [a 53Kb] cuius est initium, Festiuitatem  hodie celebramus mirabilem: Utique oportebat, inquit, differentiam sic dicere. Ad angelos suos quidem dicit: Qui facit angelos suos spiritus ; ad Filium autem, Dominus creauit me: aut quia Dominum eum et Christum Deus fecit. Sed neque illud de Filio dictum est, neque hoc de Deo uerbo, sed de eo qui secundum carnem est.« uides quomodo Ioannes in ista quoque sententia dicat quia non de Filio dictum est, Creauit me, sed de eo qui secundum carnem est; nec tamen a ueris et piis fidelibus eum qui secundum carnem est Filium negasse credatur.



CAPUT uI. Quod in sanctis Patribus, si quid errant, excusanda sit intentio, ne heretici credantur.


Cur autem hec, uel ipsius sancti Ioannis, uel ceterorum, si qua memorauimus Patrum, aliaque multa, que prolixitatis uitande gratia memorare nolumus, non creduntur heretica, nisi quia dictorum offensionem dicentium excusat intentio, secundum quam de uerbis melius iudicatur? Ipsa est intentio mentis, que uelut quidam oculus, corpori, ita non solum dictis nostris, sed operibus quoque presidet: de qua Dominus ait: Lucerna corporis tui est oculus tuus. Si fuerit oculus tuus simplex, totum corpus tuum lucidum erit; si autem oculus tuus nequam fuerit, totum corpus tuum tenebrosum erit. Si ergo lumen quod in te est tenebre sunt, ipse tenebre quante erunt ? Itaque simplex horum Patrum oculus, id est  intentio, qua pro Christi Ecclesia, necdum sollicitante  Nestorii questione, hereticis talia respondebant, totum corpus doctrine illorum lucidum fecit. Si quis autem nunc oculo nequam, id est intentione [1 1Kb] contra Ecclesiam, his Patrum uerbis, uel etiam ipsius diuine Scripture, abutatur in assertionem Nestoriani dogmatis; totum corpus eius tenebrosum erit. Non est autem nobis in hac uita concessum, ut propositum nostre mentis opus equiparet, et talis tantaque sit actio qualis et quanta est nobis intentio; sed quod perfecte lucet in bona intentione, aliquantum uesperascit in sermone uel opere. Quod si ipsa intentio tenebrescat, multo magis dicta uel facta, que ab illa processerint, tenebrosa erunt. Hinc ergo Dominus etiam hoc adiecit: Si ergo lumen quod in te est tenebre sunt, ipse tenebre quante erunt? Proinde sic horum,  uel quorumcunque talium Patrum scripta legenda sunt, ut sicubi nos aliquid in eis offenderit, aut melius hoc interpretemur, aut interpretandum melioribus relinquamus. Si uero tam certus est error ut excusari nequeat, credamus quod postea emendare potuerint, uel si non legatur ubi emendauerint; ne non tam ipsos de subrepente lapsu, quam Christi Ecclesiam de sedula eius approbatione culpemus. Quod si et aliqui, pro ambiguitate noue questionis, de qua necdum una generaliter sententia tenebatur, sicut aliquando fuit cum beatus Cyprianus [2 1Kb] omnes hereticos crederet baptizandos, aut pro securitate illius temporis, quia necdum sicut nos ex altera parte contrariis questionibus pulsabantur, aut quia Ecclesiam forte latuit, ut non admonerentur,  in ipso dicantur errore mansisse, infirmitatem labentium religiosa excuset intentio; et quoniam in Ecclesie caritate manserunt, credamus quod eorum culpas ipsa caritas texerit, sicut scriptum est: Charitas cooperit multitudinem peccatorum . Nam quis in Ecclesia Christi sic inhumanus atque immitis est, ut uirum Dei Augustinum, tanta pietate preditum, etiamsi in his quorum fide immoramur errasse, et non admonitum in errore permansisse cognosceret, hereticum diceret aut putaret? qui in exordio suorum de Trinitate librorum, »Nec pigebit autem me, inquit, sicubi hesito, querere; nec pudebit, sicubi erro, discere. Proinde quisquis hec legit, ubi pariter certus est, pergat mecum; [b 1Kb] ubi errorem suum cognoscit, redeat ad me; ubi meum,  reuocet me. Ita ingrediamur simul caritatis uiam,  tendentes ad eum de quo dictum est: Querite faciem eius semper . Et hoc placitum pium atque tutum coram Domino Deo nostro cum omnibus inierim, qui ea que scribo legunt, et in omnibus scriptis meis, maximeque in his ubi queritur unitas Trinitatis, Patris et Filii et Spiritus sancti; quia nec periculosius alicubi erratur, nec laboriosius aliquid queritur, nec fructuosius aliquid inuenitur.« Quis itaque Augustinum sic ingredientem uiam caritatis et ad Deum tendentem, ut profiteretur quod sicubi erraret, eum discere non puderet, et hortantem ut ab ipso reuocaretur errore, hereticum diceret, uel si in his, sicut iam diximus, probaret errasse, et nemine admonente etiam in errore mansisse, cum ipsa preparatio mentis ad corrigendum, et exhortatio  eius ut a suo reuocaretur errore, plus quam correctio debeat estimari? Nam sepe uerecundia pressi, aut etiam necessitate constricti, corriguntur [a 1Kb] [1 1Kb] : iste autem sine ulla uerecundia ut reuocaretur omnes qui sua legerent diuina testificatione constringit: »Et hoc, inquit, placitum, pium atque tutum coram Domino Deo nostro cum omnibus inierim qui ea que scribo legunt.« Ergone huic tutum, sicut credidit, non esset hoc placitum pium coram Domino Deo nostro cum omnibus qui sua legerent initum, etiamsi non admonitus in aliquo permansisset errore? quis nisi crudelis aut dicat aut credat? Tales igitur estimemus et alios doctores Ecclesie, qualem se nobis Augustinus ostendit? et nullum dicemus hereticum in Ecclesie pace atque honore defunctum. Quid enim me ledit, si de omnibus taliter sentiam, uel si  non omnes fuerint tales? Hic forsitan aliquis dicat: Sed de Augustino recte sic audis [2 1Kb] , cuius animum professio sua declarat: de aliis autem qua ratione sic credas? Quasi uel ipse qui contradicit certum habeat quod hoc alii quoque non dixerint; tanquam omnia omnium legerit omniumque meminerit; aut uel ipse animus Augustini ideo talis fuit, quoniam taliter est locutus, et non potius quoniam talis fuit, ideo taliter est locutus: ac per hoc, etiamsi nichil tale dixisset, idem tamen esset habitus animi ad corrigendum quod iuste offenderet preparati. De quo si etiam sic bene sentiremus, et pium procul dubio esset et uerum, quanquam uideretur incertum. Hoc igitur et de aliorum animis sentiamus, quia interim pium est, uel si uideatur incertum: quod si et male de illis sentiamus,  hoc quoque certum non erit, sed certa impietas erit: melius ergo est ut de duobus illud eligamus incertum, in quo certa pietas approbetur, quam hoc incertum, in quo impietas certa damnetur. Arbitror autem quoniam et ipsi qui nolunt de ceteris doctoribus Ecclesie similiter ut de Augustino sentire, quia non inueniunt ubi similiter et illi dictorum suorum  lectores exhortati fuerint ut eos de errore corripiant [3 1Kb] , impium iudicent credere quod nemo ceterorum fuerit ad corrigendum paratus, si quid merito legentem in eius dictis offenderet. Si ergo impium est credere quod nullus alius fuerit eiusdem propositi, unde scit ne ille fuerit talis quem estimat [4 1Kb] damnandum? Omnifarie ergo colligitur, quod nemo pro tali ignorantia, in Ecclesie duntaxat pace defunctus, nisi ex magna impietate ac temeritate damnetur. Unde si aliquis apud sanctam synodum Chalcedonensem Theodorum accusaret, et aliquos ostendere posset atque ostenderet eius errores, modeste ac pie procul dubio predicta synodus faceret, si etiam de incerto eius animo bene sentiret. Nunc autem accusatus est apud illam [5 1Kb] , nec animus eius erat incertus, quem libro superiore docuimus negligentiam suam etiam  in opere in quo ab amico Cerdone laudatus est, sponte prouideque confessum, ne quis auctoritate nominis [6 1Kb] inductus sequeretur errantem, et offensionem auditorum non contempsisse, cum diceret aliquid quod recte dictum non putaretur; sed perniciosi pudoris uictorem eamdem offensionem quam per incuriam uerbi contraxerat abstulisse. Que correctio illum non ab his tantum in quibus euidenter apparuit, sed a similibus quibusque purgauit. Cur ita [7 1Kb] non laudetur in ceteris eius sana doctrina, cum et in ipso errore laudanda sit, per quam nos exemplo potius quam uerbis docuit et errata sponte fateri, et reprehensam offensionem sine pudore corrigere? Nihil igitur est quod de causa Theodori synodus sancta culpetur. Neque enim cuiquam auctoritate dictorum  eius imposuit, ut sine ullo examine legerentur, et quidquid scripsit inconcussum atque discussum teneretur ab omnibus. In his igitur habeatur de quibus Apostolus ait: Omnia probate; quod bonum est tenete. Aliter itaque Scripturas diuinas legimus que canonice uocantur, aliter autem eorum qui legendi atque scribendi studio proficientes, per acquisitam quotidiano labore facultatem, sicut potuerunt, de his locuti sunt: ex quibus erat et ille uir sapientissimus ac modestissimus Augustinus, qui tertio quoque de Trinitate libro sic ait: »Sane cum in omnibus litteris meis, non solum pium lectorem, sed etiam liberum correctorem desiderem, multo maxime in his ubi ipsa magnitudo questionis utinam tam multos inuentores habere posset quam multos contradictores habet.  uerumtamen sicut lectorem meum nolo esse mihi deditum, ita correctorem nolo sibi. Ille me non amet amplius quam catholicam ueritatem [b 1Kb] ; sicut illi dico, Noli meis litteris, quasi Scripturis canonicis inseruire, sed in illis et quod non credebas cum inueneris, incunctanter crede; in istis autem quod certum non habebas, nisi certum intellexeris, noli  firmiter retinere: ita illi dico, Noli in meis litteris [a 1Kb] ex tua opinione uel contentione, sed ex diuina lectione, uel inconcussa ratione corrigere. Si quid in eis ueri comprehenderis existendo, non est meum, at intelligendo et amando et tuum sit et meum; si quid autem falsi conuiceris, errando fuerit meum, sed iam cauendo, nec tuum sit nec meum.« Aliter itaque, sicut iste uir prudentissimus docet, canonicas litteras legimus, in quibus necesse est etiam quod non credimus, cum inuenerimus, incunctanter credere; aliter autem, uel ipsius Augustini, uel talium ceterorum; in quibus quod habemus incertum, nisi certum intellexerimus, non firme retinere debemus. Qui etiam Hieronymo scribens dicit : »Ego enim fateor caritati tue, solis eis Scripturarum  libris que iam canonice appellantur didici hunc timorem honoremque deferre, ut nullum eorum auctorem scribendo errasse aliquid firmissime credam; ac si aliquid in eis offendero litteris quod uideatur contrarium ueritati, nichil aliud quam uel mendosum esse codicem, uel interpretem non assecutum esse quod dictum est, uel me minime intellexisse non ambigam. Alios autem ita lego, ut quantalibet sanctitate doctrinaque prepolleant, non ideo uerum putem, quia ipsi ita senserunt, sed quia mihi uel per illos auctores canonicos, uel probabili ratione quod a uero non abhorreat, persuadere potuerunt. Nec te, mi frater, sentire aliud existimo: prorsus, inquam, non te arbitror sic legi tuos libros uelle, tanquam prophetarum uel apostolorum, de quorum scriptis  quod omni errore careant dubitare nefarium est. Absit hoc a pia humilitate et ueraci de temetipso cogitatione: qua nisi esse preditus, non utique diceres, utinam mereremur complexus tuos, et collatione mutua uel doceremus aliqua, uel disceremus.« Tenentes ergo huius sapientissimi uiri sententiam, et diuinam auctoritatem libris non canonicis non ascribamus, nec humanam compassionem, sicubi scriptores eorum quasi homines lapsi sunt, denegemus. Quid enim faciat, cuius animam cum caro corruptibilis aggrauet, et deprimat terrena inhabitatio sensum multa cogitantem, suscepti officii necessitate docere compellitur; nisi ut que scribit aut dicit, ipsius Ecsie pro qua et a qua suscepit docendi periculum, discussioni sententieque permittat? Sed si officio alieno incubuit, si quod ei non est creditum usurpauit, merito uenia caret, nec posset aliquatenus excusari, qui  se ultro ac temere alienis ingessit periculis. Doctorem uero Ecclesie excusat loci necessitas, si ea in quibus offenderit corrigere sit paratus.



CAPUT uII. Quod Cyrilli quoque plurima sint Theodori dictis que reprehenduntur similia: quorum decem profert exempla.

Sed iam ex dictis quoque beati Cyrilli aliqua proferamus, ut et hinc lector intelligat utrum recipiendum sit quod in preiudicium synodi Chalcedonensis eum perhibent quedam Theodori scripta, post eius mortem, quasi Nestoriana culpasse. Atque ut appareat quia superius memoratorum Patrum testimonia ex multis pauca protulimus, huius qui et Nestorii condemnator fuit, et quem fecerunt Diodori scripta Theodorique culpasse, dupla, id est decem proferemus,  et ipsa pauca de pluribus. Nam in libro quem Scholia nuncupauit [b 215Kb] , titulo septimo, Quam esse dicimus adunationem: »anima, inquit, omnia que sunt corporis esse reputat sua, licet per naturam propriam expers sit passionum corporis, et naturalium, et que extrinsecus accidunt. Mouetur enim corpus in concupiscentias naturales, et consentit c 13Kb] anima, nullo quidem modo particeps facta concupiscentie, tamen exitu delectationem propriam [d 21Kb] ducit. Et si forte a suo corpore deprimatur [e 75Kb] aut torqueatur, condolet quidem quod suum corpus patitur, ipsa uero in sua natura nullum patitur omnino tormentum, tamen super hec quoque dicimus esse adunationem, que est in Emmanuel facta. Erat enim necesse cum suo corpore adunatam ei animam dolere, ut timendo  passiones subditam ceruicem Deo submitteret.« Hec si Theodorum inuenirent Eutychiani dixisse, quemadmodum putamus singillatim omnia uentilarent, dicentes imprimis, quomodo anima expers est passionum corporis, si consentit cum mouetur corpus in concupiscentias naturales? aut quomodo rursus consentiens concupiscentiis naturalibus, nullo modo fit particeps concupiscentie [1 1Kb] , exitu tamen delectationem propriam ducit? aut quomodo corpori potius concupiscentia tribuitur, cum anima etiam sine corpore concupiscere possit, corpus uero non possit? Namque cum dicitur, Caro concupiscit aduersus spiritum, spiritus autem aduersus carnem , non aliud intelligitur, nisi quia carnalis terrena [2 1Kb] affectio anime aduersus bonam eius affectionem quam habet de diuino Spiritu, concupiscat; sicut illa etiam que dono Spiritus datur, affectio concupiscit  aduersus carnalem. Deinde qua ratione dicitur [1 1Kb] quia cum a corpore suo deprimitur aut torquetur, condolet quidem quod suum corpus patitur, ipsa uero in sua natura nullum patitur omnino tormentum? Si enim nullum patitur omnino tormentum, quomodo a corpore suo torquetur? aut quomodo sine suo tormento condolet, cum nemo condoleat, nisi qui doleat? an torquetur quidem et dolet, sed non sua natura? Et quid inuenitur in rebus, quod extra suam naturam torqueatur, ut doleat? In tantum uero anime natura non est passionibus [* 1Kb] aliena, ut multa etiam sepe tormenta, uel si pro suo corpore, non tamen a suo corpore patiatur, id est sollicitudinis, metus, tristitie, tedii, zeli et ceterorum. Super hec autem et ille diues qui non est misertus Eleazaro,  in inferno sine corpore suo torquetur. Sed his omissis, illud magis considerare uolo, quantam inuidiam synodo Chalcedonensi Acephali commouerent, si Theodorus dixisset: Super hec quoque dicimus adunationem, [2 1Kb] que est in Emmanuel facta: erat enim necesse cum suo corpore adunatam ei animam dolere, ut timendo passiones subditam ceruicem Deo submitteret? Hec ergo si Theodorus dixisset, quomodo exclamarent cum maxima inuidia et detestatione dicentes: En cuius laudes continentem epistolam synodus Chalcedonensis pronuntiauit orthodoxam, qui in tantum non Deum et Dei Filium credidit Christum ut existimaret non pro nostris doloribus auferendis cuius uulnere sanati sumus, sed ipsi potius necessarium fuisse quod doluit, ut timore passionum non  superbiret, sed subditam ceruicem Deo submitteret. Hoc quoque dicerent, quia nec perfecte saltem uirtutis hominem credidit Christum, quem putauit ab elatione temporalium passionum timore compesci, quibus uirtus exerceri solet. Nam si imperfecti sunt qui metu cercentur eterni supplicii, apostolo Ioanne de talibus quoque dicente, Timor non est in caritate, sed caritas [3 1Kb] foras mittit timorem, quoniam timor penam habet; qui autem timet non est perfectus in caritate : nedum illi, quos presentium molestiarum timor retrahet a peccatis. Quod si quisquam aduersus tales Eutychianorum querelas, alia eiusdem Theodori de quibus paucissima superius memorauimus, scripta proferret in quibus Christum confessus est ante secula naturaliter esse Deum, et gignenti Patri semper equalem; illi protinus  contra referrent ac dicerent: Tolerabilius fuerat ut Christum natura Deum et Patri semper equalem non  crederet, quod aliquando nec ipsi apostoli crediderunt, quam ut illum quem sempiternum credidit Deum, timore passionum crederet ab elatione compressum. Rursus autem eodem libro, titulo decimo, quid dixerit, uel quid prima fronte solus ipse titulus preferat, aduertamus. Nam hoc in illo se ostensurum esse promisit dicens: Quod et adunato Deo uerbo uere humanitati, inconfuse tamen subsistentie permanserunt; utque hoc probaret subiecit ista: »Erectum est secundum Dei uoluntatem sanctum tabernaculum per desertum, et in eo multis modis formabatur Emmanuel.« Et post alia: »Quod autem nature siue subsistentie [a 167Kb] inconfuse manserint, hinc scimus. Aurum enim superpositum ligno mansit id quod erat; et ornabatur quidem lignum auri decore,  tamen lignum esse non desiit. Quod uero arca in Christi accipiatur imagine, pluribus possit probationibus declarari.« Consideret ergo lector quomodo asseratur quod in Christo naturis inconfuse manentibus subsistentie quoque permanserunt, que nunquam fuerunt: quoniam semper ad Dei uerbi subsistentiam humanitas illa pertinuit, nunquamque sibi uelut in propria persona subsistit [4 1Kb] assumentis subsistentiam nacta, et in illam nascendo transiens, uel transeundo nascens, cui causa oriendi, totumque quod orta est, ipsa fuit assumptio. Itemque ad Acacium Melitinensem [b 29Kb] ; »Quo autem modo, inquit, incarnatus et homo factus est si quis perscrutetur, contemplabitur ex Deo Deum uerbum, et serui formam sumpsisse, et in similitudinem hominum factum, secundum  quod scriptum est; et secundum hoc solum considerabitur naturarum seu subsistentiarum differentia. Hic quoque, sicut duarum naturarum, sic etiam subsistentiarum considerandam esse differentiam docet.« Rursus interpretans Epistolam ad Hebreos dicit lib. II [5 1Kb] : »Cum dixerimus quia uerbum caro factum est, carni communicauit secundum subsistentiam ineffabiliter, et quomodo nec intelligi potest. Tunc etenim, tunc et uniuscuiusque subsistentie persona intellectu suscepta simul concurrit naturis ad unitatem.« Quis sciens Cyrillum predicasse quod ita Deus uerbum carni communicauit, ut in eo mysterio non solum due nature ad unitatem concurrerent, sed etiam due subsistentie atque persone, non miretur cum audit quod Diodori ac Theodori scripta quasi Nestoriana culpauerit, et non potius imitator  sui decessoris Athanasii, scripta omnium in pace Ecclesie quiescentium studuerit excusare? Qui postea  in eodem opere libro quarto; »Ergo, inquit, refloruit et uelut renatus est, quasi ex radice secunda, omnium nostrum saluatoris Christi homo, ad incorruptionem et antiquarum causarum uirtutem per secula se uicit.« Si calumniari libet, obiiciatur et isti: tanquam alium saluatorem Christum, et alium crediderit hominem ipsius Saluatoris Christi; quia non ait, et uelut renatus est, quasi ex radice secunda, omnium nostrum Saluator [1 1Kb] , sed, omnium nostrum saluatoris Christi homo; et addant insuper dicentes: Si Christus, id est unctus, est homo, quoniam non nisi natura humana in illo uncta est, qui rursus est ille homo qui dicitur Christi? neque enim Dei uerbi dictum est homo, sed Christi, qui sic Deus creditur, ut et homo esse credatur. In expositione quoque Isaie  prophete libro quarto sic ait: »Ergo quantum ad incredulorum acerbitatem, et inepte illis meditatam contradictionem, inaniter laborauit Saluator, et in uanum et in nichilum dedit fortitudinem suam. Nec enim sustinuit, sicut dixi nuper, sacras eius predicationes stolidus Isrel, non honorauit eius laborem. Labor enim erat uerbo, ut fieret secundum nos, et humanam sustineret paruitatem. Sed iudicium meum, inquit, apud Dominum, et labor meus coram Deo meo. Agnouit enim, inquit, Pater quos consumpsi labores pro eorum salute: propter hoc et iudicium ab eo prolatum est.« Ecce Deum uerbum, de quo Gregorius, sicut supra memorauimus, dicit quia sine labore omnem mundum constituit; Cyrillus dicit quoniam laborauit ut fieret secundum  nos, et humanam sustineret paruitatem: quasi angustiam in humano corpore pateretur impassibilis eius diuinitas, quam nec anima nostra patitur ex corporis paruitate; sed potius ex lege peccati, que in nostris membris est mentis legi repugnans: nam futura uita nullam in incorruptibili corpore patietur angustiam. Nec non in commento Euangelii secundum Mattheum, libro secundo: »Quando, inquit, baptizatus est Christus, tunc a spiritu duci dicitur, hoc est habitare spiritualiter, uel uitam agere spiritualem.« Et post pauca: »Assuefaciens ad uitam spiritalem proprium templum, in quo iam Deus uerbum, et in quemdam inconsuetum et incompositum uite modum transformans ea que nostra sunt, et in nouitate uite que nondum fuerat prius agnita, reformans, ieiunium  agit ita longum.« Nunquid antequam baptizaretur Christus, non spiritalem uitam egit, aut baptismo Ioannis indiguit, ut illo sacratus institueretur etiam spiritaliter uiuere; cum neque illi qui ab apostolis baptizabantur in nomine ipsius Domini nostri Iesu Christi, eguerint Ioannis baptismo sacrari? Quomodo ergo dicitur, quia cum baptizatus esset Christus, spiritaliter uixit, et quod scriptum est: Tunc iehsu ductus est a spiritu ut tentaretur a diabolo , hoc significatum esse creditur ut habitaret spiritaliter et uitam ageret spiritalem? Itemque dicitur:  Assuefaciens ad uitam spiritalem proprium iam templum, in quo Deus uerbum, quasi prius eidem templo, consuetudo fuerit uite carnalis, quod de Spiritu sancto conceptum aliud quam uite spiritalis esse non potuit. Quomodo igitur assuefieri dicitur ad spiritalem uitam, cum ad eam non studio, sed natura fuerit ordinatum? cui nichil unquam defuit ad perfectionem largitatemque uirtutis: quoniam de eo scriptum est: Non enim ad mensuram dat Deus spiritum . Et item: De plenitudine eius nos omnes accepimus, et gratiam pro gratia . Exponens etiam Euangelium secundum Ioannem, libro primo sic ait: »Dii et Dei filii per fidem ostendimur. Inhabitauit enim in nobis, qui secundum naturam Filius est et Deus. Propterea et in spiritu  eius clamamus: Abba, Pater. Inhabitat autem uerbum sicut in omnibus, et in uno, quod propter nos et ex nobis susceptum est templum, ut omnes habens in semetipso, reconciliet et omnes in uno corpore apud Patrem.« Si ex uerborum sonis, et non ex intentione, doctores Ecclesie iudicentur, quid de isto putabimus qui dixit: Inhabitat autem uerbum Dei sicut in omnibus, et in uno, quod propter nos et ex nobis susceptum est templum? Quid ergo Cyrillum Nestorii damnatorem hoc sensisse credimus, quia Deus uerbum sic inhabitat in uno templo, quod propter nos et ex nobis susceptum est, quemadmodum communiter in omnibus habitat, et non potius ut una esset ipsius habitantis Dei uerbi templique persona? cum Theodorus, qui condemnatur quasi  Nestoriani auctor erroris, sicut in tertio libro memorauimus, dicat: »Inhabitato quidem a Deo uerbo ab ipsa in utero matris plasmatione; inhabitato uero non secundum communem inhabitationem, neque iuxta eam que in multis intelligitur gratiam, sed iuxta quamdam excellentem, secundum quam etiam adunari dicimus utrasque naturas, et unam iuxta adunationem effectam esse personam. »Discant ergo Eutychiani eorumque fautores, antiquorum Ecclesie predicatorum scripta aut melius interpretari, aut melioribus interpretanda relinquere, ne Theodoro, qui ab eis dicitur multo deterior fuisse Nestorio, deteriorem beatum Cyrillum dicere compellantur: qui non propterea dixisse credendus est, Inhabitat autem uerbum sicut in omnibus, et in uno, quod  propter nos et ex nobis susceptum est templum, quasi una persona Dei uerbi templique non fuerit; sed potius quia diuinitas eius [2 1Kb] in proprio templo inconuertibilis mansit. Namque in isto incarnationis mysterio duo quedam intelligenda et confitenda sunt: scilicet et unam esse personam Dei hominisque, et duas inconfusas mansisse naturas. Quantum ad unitatem persone attinet, Deus uerbum non sicut in omnibus, ita in uno, quod propter nos et ex nobis susceptum est templum [3 1Kb] : quanto uero ad id quod due nature sine confusione manserunt, Deus uerbum  sicut in omnibus, et in uno, quod propter nos et ex nobis susceptum est templum inhabitat; quia sicut in omnibus habitans inconuertibilis eius diuinitas manet, ita et in uno, quod propter nos et ex nobis susceptum est templum, inconuertibilis eius diuinitas mansit. Hac igitur intentione dictum credamus, ut nec improbemus dicentem, nec approbemus errorem. Possemus et aliorum ex his que memorata sunt dictorum eius non contemnendam reddere rationem, et sine dubio doctiores plurium possent. Ob hoc igitur non est temere de mortuis iudicandum. Dicit autem et hoc ex persona Domini eodem opere libro quarto, Pater, si possibile est: »Non possum morte obtinere uitam his qui in eam ceciderant, si moritur mors me moriente. Certum est autem quia secundum carnem  dicit. Transeat calix. uerumtamen quia non potest, inquit, aliter fieri, non sicut ego uolo, sed sicut tu. Respice quomodo deficiens quidem rursus hominis natura, quantum ad eam attinet, subleuatur autem per unitum ad eam uerbum ad diuinam audaciam et ad sapientiam iuuenilem edocetur, ut non propriis uoluntatibus quod uidebatur faceret, sed intentionem diuinam potius sequeretur.« Propterea Theodorum peius demonibus blasphemasse dixerunt, quia dixit quod Dominus timuerit passionem. Quod si recipimus, Cyrillum quoque cogemur dicere peius demonibus blasphemasse, qui nos admonet ut respiciamus quomodo deficiens hominis natura, quantum ad eam attinet, subleuatur per unitum ad eam uerbum ad diuinam audaciam. Hoc autem quod adiecit,  et ad sapientiam iuuenilem edocetur, ut non propriis uoluntatibus quod uidebatur faceret, doctiores cum quibusdam que superius memorata sunt interpretentur, si tamen Eutychiani eorumque complices uelint admittere. Nam cum Athanasius, qui decessoris sui Dionysii scripta purgauit, aliquid inuenitur tale dixisse quod legentem posset offendere; uel cum Basilius, qui magni Gregorii dicta; siue Hilarius, qui concilii contra Paulum Samosatenum congregati, atque Sirmiensis constituta defendit; fas non est omnino de tante pietatis uiris male sentire, qui ex semetipsis alios estimantes, excusare studuerunt dicta maiorum, et qualiter a se dici possent, taliter ab illis prolata et ab Ecclesia suscepta crediderunt, ut in ea permanerent episcopi. Sed et quicunque  alii uenerabiles Patres, quos dicta precedentium non legimus excusasse, aliquid tale dixerunt, denotandi procul dubio non sunt, quando et ipsi eiusdem pietatis fuisse credantur. Cum uero de beato Cyrillo in destructionem synodi Chalcedonensis Eutychiani cum suis satellitibus dicunt, qui non forte interueniente aliqua occasione, sed sedulo et ad hoc instituto opere, Theodori a tantis Patribus predicati dicta notauerit: quid aliud [1 1Kb] nisi ut ipse in his que memorauimus ceterisque similibus inexcusabilis iudicetur? ueritas enim dicit: Nolite iudicare, ut non  iudicemini; in quo autem iudicaueritis, iudicabimini; in qua mensura mensi fueritis, metietur uobis . Si ergo uel ipsi beato Cyrillo parcunt, si eum uolunt in talibus excusari, non ulterius contra Chalcedonense concilium dicant, quod non parcens mortuis accusauerit insignis testimonii uiros et plenos dierum in maxima Ecclesie dignitate defunctos. Attendere sane debent in hac sententia, qui cum dicit humanam naturam per unitum ad eam uerbum subleuari, ut non propriis uoluntatibus quod uidebatur faceret, sed intentionem diuinam potius sequeretur, duas doceat uoluntates, si tamen duas tantum, cum solius humane nature non propriam, sed proprias esse dixerit uoluntates, quas, ut ipse locutus est, docebatur Christus non facere, et aliam diuine  intentionis, quam sequi docebatur. Quid autem rursus in eodem opere atque in eodem libro dicat de duabus Christi uoluntatibus, de quibus etiam beatum Athanasium tractare tertio nostro libro docuimus, lector aduertat. »Quid erat, inquit, uoluntarium et non uoluntarium Christo? a Iudeis exhonoratio, detractiones, iniurie, plage [2 1Kb] , super hec quoque calumnie, et quod est in omnibus ultimum, mors corporis. Sed si fuisset possibile ut non passus obtineret in nobis quod studebat, non uoluisset pati. Quoniam autem omnino et inexcusabiliter futuri erant Iudei presumere que in eo facta sunt, suscepit ut pateretur, et fecit uoluntarium, quod non erat uoluntarium, propter utilitatem ex passione.« Attendant ergo quemadmodum beatus Cyrillus, etsi non iisdem  uerbis quibus sanctus Athanasius, duas tamen uoluntates doceat in Christo fuisse, cum dicit et uoluntarium et non uoluntarium fuisse [3 1Kb] quod passus est, et quia que propter nos uolens passus est non uoluisset pati, et quia fecit uoluntarium quod non erat uoluntarium: nec [4 1Kb] per hoc duos Christos aut filios predicasse credatur. Quod si dicitur istud uoluntarium, hec quidem propter nos uolens passus est Christus, et non uoluntarium Christo, uel quod uolens passus est quod non uoluisset pati, non duas diuine humaneque nature uoluntates ostendere, sed humane tantum, propter aliud et aliud, aliam atque aliam uoluntatem; quod in natura diuina [5 1Kb] non congruit, ut eamdem rem uelit simul et nolit: superest ut exceptis his uoluntatibus, alia fuerit in Christo eademque  in Patre et Spiritu sancto, nature diuine uoluntas, cui aliud et aliud conuenire non possit. Proinde hoc ab Eutychianorum uel Semieutychianorum fautoribus exspectamus, ne in condemnatione doctrine Theodori doctrinam quoque beati Cyrilli pro his atque huiuscemodi ceteris damnent. Quod si beatum Cyrillum condemnare nefas existimant, nec Theodorum in preiudicium sancti concilii culpent, quasi Nestoriani erroris auctorem. Iam uero si et post exortam ac diffamatam Nestorii questionem beatus Cyrillus talia uel taliter est locutus, quid  mirum si Theodorus, necdum contradicente Nestorio, calumniam siue suspicionem inopinati erroris incurrit? Cognoscis autem ex his que memorauimus, clementissime imperator, quod ueraciter sapientissimus Ioannes Antiochenus cum orientali concilio scribens beato Cyrillo, ne quedam excerpta ex dictis Theodori sub anathemate damnarentur, addit atque ait: »Excerptis enim istis similia quedam inuenimus apud beatum [1 1Kb] et nobilem Athanasium, quedam etiam apud beatum Basilium, quedam apud Gregorium utrumque, multa uero et apud Amphilochium sepius dicta; non parua uero et apud communem Patrem beatum Theophilum. Sunt enim que [2 1Kb] tua sanctitas ita confitetur, ut eumdem de illis habeas intellectum. His ergo commoniti, non ex hereticorum  uel quorumque minus intelligentium arbitrio, dicta omnium in pace Ecclesie quiescentium iudicemus; sed potius ex intentione dicentium: quoniam hec que quocunque modo uidentur lectorem offendere, non segregantes semetipsos aduersus Ecclesiam, sed pro Ecclesia scripserunt aduersus hereticos. Nunquid enim probare quisquam potest quod contra eos talia dixerunt qui sacramento dominice incarnationis unam Dei uerbi atque hominis factam credebant esse personam, et non potius aduersus illos qui duas in una Christi persona denegabant mansisse naturas?« Si quis igitur dicat illo tempore, cum non hisdem quibus nos hereticorum questionibus Ecclesia pulsaretur, et necessaria hec aduersus alios hereticos, et catholicis innoxia fuisse: nunc autem,  Nestorianis occasionem simplicem decipiendi querentibus, abstinendos esse fideles, maximeque paruulos, ab scriptorum talium lectione: cui sano ac prudenti displiceat hoc sanum prudensque consilium? ut quoniam hostes quos modo nos patimur, aliter armantur aduersus Ecclesiam, eius quoque fideles ac propugnatores in aliis sese armis exerceant; atque ita sine antiquorum Ecclesie predicatorum infamia, ab hereticorum insidiis calumnietur [3 1Kb] . Nec uidebitur insultare defunctis, aut religiosiores nos aut sapientiores in aliorum reprehensionibus ostentare, et gloriam de ignominia defunctorum appetere: quod ita beatus Gregorius in Apologetico suo notat: »Omnes, inquit, ex hoc docti et catholici uolumus uideri, si alios reprehendamus, et impios iudicemus.« Cum  igitur Eutychiani eorumque complices, doctos et catholicos se, non de unius Theodori, sed de magne synodi Chalcedonensis reprehensione iactarent, illorum Patrum similibus dictis eos duxi conuenientius cercendos, quos non audent culpare uelut hereticos: non quod eosdem Patres uideri notabiles uelim, sicut illi Theodorum ad euacuandam auctoritatem magne synodi uolunt uideri notabilem; sed ut eis ostenderem quod sine his Patribus quos culpare non audent, Theodorum pro similibus, uel eamdem synodum, quod eum non damnauerit, culpare non possint. Sic Dominus, cum sabbato per sata transiret, et discipuli eius esurientes cepissent uellere spicas et manducare, culpantibus eos Phariseis, et dicentibus: Ecce discipuli tui faciunt quod non licet eis  facere sabbatis, respondit: Non legistis quid fecerit Dauid quando esuriit, et qui cum eo erant: quomodo intrauit in domum Dei, et panes propositionis comedit, quos non licebat ei edere neque his qui cum illo erant, nisi solis sacerdotibus? Aut non legistis in lege quia sabbatis sacerdotes in templo sabbatum uiolant, et sine crimine sunt ? Sicut ergo Dominus Phariseis apostolos culpantibus hec respondens, non prophetam Dauid et qui cum illo erant, neque sacerdotes uoluit uideri notabiles, sed potius ut ipsi Pharisei sanctarum et indubitate auctoritatis personarum exemplo cerciti, innocentes discipulos non culparent: ita nos non uenerabiles Patres offendere delectauit, sed Eutychianorum satellitumque eorum presumptionem talium exemplorum obiectione compescere:  quibus hoc dicimus, ut si hec Eustathii, Athanasii, Amphilochii, Gregorii, Ioannis et Cyrilli, dicta que memorauimus, melius interpretari possunt, etiam Theodori melius interpretari dignentur: si non, et [4 1Kb] doctioribus ea relinquunt, etiam Theodori sic relinquant. Quod si putantes memoratorum Patrum dicta melius interpretari non posse, non tamen ex his que necdum sollicitante Nestorii questione minus examinate prolata sunt, laudabilem eorum doctrinam existimant iudicandam: hoc etiam de Theodori doctrina sanctam synodum iudicasse non arguant. Nam quia non ignorantia, sed obstinatio facit hereticum, et in superioribus multa iam diximus, et sequenti libro aliquanta dicemus.



LIBER DUODECIMUS.



CAPUT PRIMUM. Quod hereticum faciat non ignorantia, sed obstinata defensio falsitatis; et quod heretici non statim iudicandi sint qui in aliquibus errauerint.


Defensio magne synodi Chalcedonensis, quam criminantur Acephali quod epistolam uenerabilis Ibe doctrinam Theodori laudantem iudicauit orthodoxam, compulit nos, Orientalium maxime admonente concilio,  quedam ex dictis antiquorum Patrum proferre que legentes non minus quam illa que in ipso Theodoro culpant, offendere uideantur. Et quoniam contemnenda non est talis offensio, nec omnia que ex dictis eorum protulimus possumus excusare, neque si possemus tempus sufficeret ad excusanda etiam cetera que in ipsorum atque aliorum Patrum scriptis possunt offendere: hac compendiosa et secura  omnes in Ecclesie pace defunctos ratione defendimus, ut doceamus quod nullum eorum hereticum digne iudicare possimus, uel si quidam inueniuntur aliquid de huiusmodi questionibus ignorasse. Non autem me quisquam illud in presenti libro putet aggressum, ut definiam quid sit quod hereticum faciat: quia hoc tantum monstrare proposui, quod quidem iam in superioribus acceptabili, sicut estimo, ratione monstraui, neminem pro talium questionum ignorantia, in Ecclesia uiuentem, siue defunctum, qui se docilem Christiane doctrine prebet aut prebuit, hereticum debere iudicari. Nam si nunc Ecclesia quedam Christi schola est, omnesque fideles eius Christi dicuntur esse discipuli, nec quisquam potest ueraciter dici discipulus, qui non aliquid discit,  neque discitur nisi quod ignoratur; procul dubio aut docilis ignorantia non facit hereticum, aut omnis Christi discipulus erit hereticus. Et quis iam catholicus esse dicetur, si omnis qui de Christiana religione aliquid discit, hereticus est dicendus? Quod si etiam credantur aliqui sic omnia didicisse, ut nichil iam possint habere quod discant; quia tamen aliquid ignorabant antequam discerent, ex hereticis uidebuntur facti catholici: atque ita colligitur, ut nullus inueniatur in Ecclesia Christi, qui non aut esse aut fuisse perhibeatur hereticus: at hoc dicere uel putare cum impiissimum, tum etiam nimis absurdum est. Scire igitur debemus quod hereticum non faciat ignorantia que doctrine ueritatis contumax non est, sed potius obstinata defensio falsitatis. Ad hanc obstinationem  pertinere dicimus, imo principatum in ea tenere firmamus, illas etiam doctrinas quas quidam non quasi minus intelligendo Scripturas diuinas, sed eis aperte resistendo, sola presumptione spiritus condiderunt, sicut Manicheus atque Origenes [a 123Kb] , et ceteri, qui non ut alii sequentes earum intentionem, in abstrusis questionibus errauerunt, sed super illas elati melius se crediderunt uel sapere, uel dicere [1 1Kb] . Nam si obstinatus ille dicendus est qui non cedit Ecclesie constitutis earumdem Scripturarum auctoritate firmatis, quanto deterioris obstinationis dicendus est qui ipsis diuinis Scripturis dedignans acquiescere, inuiolabili earum plenitudini aut abrogat ueritatem, aut aliquid deesse putat quod propria debeat adinuentione supplere? Quibus autem in rebus hec obstinatio  heresis habenda sit, maioris est questionis, et intentione [2 1Kb] huius operis aliene: nunc quod proposuimus exsequamur. Dicimus ergo, quod alienus a Christo sit omnis hereticus. Corinthiis autem dicit Apostolus: Non potui loqui uobis tanquam [3 1Kb] spiritualibus, sed quasi carnalibus: tanquam paruulis in Christo  lac uobis potum dedi, non escam, nondum enim poteratis; sed nec nunc quidem potestis: adhuc enim estis carnales . Si igitur Corinthii, qui adhuc perfectam scientiam in ministerio [4 1Kb] absconditam nesciebant, heretici non erant, quia, sicut ait Apostolus, in Christo paruuli erant: quomodo quisquam, siue adhuc uiuens, siue defunctus in Ecclesia Christi propter solam ex parte ignorantiam iudicetur hereticus, de qua nemo redarguit ut correctionem recipere noluisse dicatur? Philippensibus etiam scribens: Ego me ipsum, inquit, non arbitror comprehendisse; unum autem, que quidem retro sunt obliuiscens, ad ea uero que ante sunt extendens me, ad destinatum sequor, ad palmam superne uocationis Dei in Christo Iesu. Quicunque ergo perfecti hoc sentiamus: et si quid  aliter sentitis, et hoc uobis Deus reuelauit [b 10Kb] . uerumtamen ad quod peruenimus, in hoc ambulemus . Que cum ita sint, quid de hisdem Philippensibus credimus, quibus dicebat Apostolus, quod aliter sentirent, et quos monebat, ut in eo interim ad quod peruenerant ambularent, id est proficerent? Hereticos ergo tales pronuntiabimus, an indoctos catholicos? Sed hereticos dicere non audebimus, quibus cum tota Ecclesia communicabat Apostolus. Restat igitur ut eos, licet indoctos, et aliter quam docet ueritas sentientes, catholicos tamen fuisse dicamus. Nec non et Colossensibus ita scribit: Etsi corpore absens sum, sed spiritu uobiscum sum: gaudens et uidens ordinem uestrum, et id quod deest utilitatis fidei uestre . Nunquid ergo debuimus  istos hereticos dicere, quoniam uidebat Apostolus quod illis ad utilitatem fidei deerat? absit. Nam quomodo spiritu cum talibus idem esset Apostolus, et eorum ordini congauderet? De illa quoque muliere, que erat in fluxu sanguinis ab annis 12 et in medicos erogauerat omnem substantiam suam, nec ab ullo potuit curari, quid sentiendum est? Non enim Deum crediderat Christum, cum fimbriam uestimenti eius attingeret. Nam dicente Domino, Quis est qui me tetigit? et respondente Petro et qui cum illo erant: Preceptor, turbe te comprimunt et affligunt, et dicis quis me tetigit ? rursumque Domino dicente: Tetigit me aliquis: nam ego noui uirtutem de me exisse , nec prodente quid factum fuerit ut illa potius que sanata erat, testis diuine uirtutis  existeret, sicut ibi secutus euangelista dicit: uidens autem mulier quia non latuit, tremens uenit , et procidit ante pedes illius: et ob quam causam illum tetigerat, indicauit coram omni populo, et quemadmodum confestim sanata sit. Igitur ex uerbis Luce dicentis: uidens autem mulier quia non  latuit, intelligimus quia sic tetigerat ut lateret: latere autem posse non crederet Deum. Christum ergo non Deum crediderat, quem latere posse crediderat, adeo ut quod in se factum sciret, indicandum ei putaret. Sic enim et alius refert euangelista: Mulier autem timens et tremens, sciens quod factum esset in se, uenit et procidit ante eum, et dixit ei omnem ueritatem : ut quod prius egrote pudor absconderat, sane deuotio fateretur. Et fortassis ideo retro tetigit Christum, ut ipso quoque actu signaret, quod non eius anterius, quod precedit omnia, secundum quod dictum est: In principio erat uerbum, sed humanitatem, qua postea uerbum caro factum est , fide contigerit. Sicut enim nobis ad rerum significationem uerba sunt data, sic omnipotens  Deus, cuius potestati subiecta sunt omnia, et cuius sapientia singulariter nouit in usum doctrine etiam uoluntarios nescientium motus conuenienter aptare, quascunque res uoluerit actu creature sue significat. Unde non incongrue puto quod ideo et ad fimbriam tantum uestimenti eius accessit, que pro mensura fidei sue non potuit ad excellentiam maiestatis eius accedere; sed ad id quod pie incarnationis fuit, per quam inclinatus in terras humilitati nostre propinquior factus est. Nec mirum, si fides huius mulieris fuerit imperfecta, uel quod in ipsa imperfectione de Christi misericordia receperit sanitatem, cum in ipsis quoque uideatur apostolis tales aliquos fuisse, sicut iam de Thoma et Philippo docuimus, per quam tamen uirtutes perficiebant in populo. Nec incredibile sit  quod licet Deum non crederet Christum, dicebat tamen quia uel si uestimentum eius tetigero, salua ero: cum scriptum sit in Actis apostolorum, quod tantum fideles Christi de ipsorum quoque discipulorum eius uirtute crediderint, ut non solum super languidos deferrentur a corpore Pauli sudaria uel semicinctia; et recedebant ab eis languores, et spiritus nequam egrediebantur : uerum etiam quod credentium in Domino multitudo uirorum ac mulierum in plateis eiicerent infirmos, et ponerent in lectulis et grabatis, ut ueniente Petro saltem umbra illius obumbraret quemquam eorum : dum concurreret multitudo uicinarum ciuitatum Hierusalem, afferentes egrotos et uexatos a spiritibus immundis, qui curabantur omnes. Placet  igitur, ut istam quoque mulierem condemnemus inter hereticos pro ea fide qua sanari meruit, et de qua ei Dominus dixit: Filia, fides tua te saluam fecit, uade in pace ? Si enim damnanda est paruulorum fides ab eis qui magne et perfecte fidei sibi uidentur, cur non et ista damnetur? cur non etiam Maria et Martha sorores Lazari, quoniam utraque Domino dixit. Si fuisses hic, non fuisset mortuus frater meus ? Quod, sicut iam diximus, profecto non dicerent, si Deum crederent Christum. Quis enim Deum alicubi putet absentem? Martha uero, etiam cum ueniret ad monumentum Dominus et lapidem qui superpositus erat tolli preciperet,  quasi nescienti, sicut et illa mulier que sanguinis fluxu curata est, indicandum putauit dicens: Domine, iam fetet, quatriduanus enim est . Cur ergo non et istas familiares Christo personas hereticas fuisse dicamus, si et ignorantia simplex hereticum facit? imo cur non omnes Dei cultores ab initio mundi, qui uel sicut Corinthii et Philippenses atque Colossenses, uel sicut iste mulieres, minus aliquid credentes de his quorum fide mundamur, sanctam et simplicem uitam in preceptorum Dei obedientia finierunt? Hoc est autem mirum, quod et illius mulieris que fuit in fluxu sanguinis imperfecta et paruula fides, perfectam et magnam exigit de Christi iustitia sanitatem, harum uero sororum, stupendam promeruit quatriduani fratris resurrectionem. At nostra,  que nobis tantum magna uidetur atque perfecta, ut non parcamus mortuis, uel si uerum esset quod dicitur, imperfectis, nec paruum ualet aliquid impetrare. Disputamus incessanter atque incondite de fidei Christiane dogmatibus, uolentes in reprehensione aliorum docti et religiosi uideri: et que reuerenter parceque tractanda sunt, celestia passim mysteria uentilamus. Inane iam nomen eis relictum est, quo sunt nuncupata mysteria. Nam inter otiosas fabulas et uulgares habentur necessarie et paucis committende fidei questiones. Et in his omnibus uidemur nobis causam pietatis agere, conturbantes Ecclesiam, in cuius pace defunctos pro paruula, sicut putamus, fide uelut hereticos abdicamus, cum ipsi apostoli aliquando fuerint in fide imperfecti, nunquam tamen  heretici; cumque adhuc parum de Christo crederent, magnam potestatem acceperunt spirituum immundorum, ut eiicerent eos et curarent omnem languorem et omnem infirmitatem, mittente eos Domino, atque mandante [1 1Kb] : Euntes predicate, dicentes: quia appropinquauit regnum celorum: infirmos curate, mortuos suscitate, leprosos mundate, demones eiicite: gratis accepistis, gratis date . Si uero apostoli nec in ipso ignorantie sue tempore fuerunt heretici, qua ratione quisquam eos qui tales de hac uita transierunt, affirmare possit hereticos? et si illi, qui presentem habebant ipsam in corpore ueritatem, potuerunt absque crimine secus aliquid de illo minusue sentire; cur heresis crimini deputetur, si quisquam in Ecclesia pietate preditus, obedientie deuotus,  subiectus et habilis ad discendum, aliter de illa senserit, quod reprehensum corrigere sit paratus? Quocirca omnes qui in discipulatu sunt ueritatis, et semetipsos rationi dociles et subiectos auctoritati prebent Ecclesie, si aliter sapiant de his quorum fide mundantur, uel propter incapacem suam intelligentiam, uel minus rem animaduertendo quam opus est, impie procul dubio tanquam hereticos exsecrantur [2 1Kb] . Qui enim statuit in corde suo firmus hoc credere, quod in talibus doctrina et fides habet Ecclesie, quamuis non perfecte omnia de hisdem sapiat uel loquatur; quia tamen scientie sue non confidit, et multa in quibus errat aut dubitat, ab  Ecclesia recte teneri non dubitat, ubi positus uelut in schola ueritatis pium habet discendi propositum; non est dicendus inimicus ipsius ueritatis, quod est hereticus, sed perficiendus potius discipulus. Imperfectus iste profecto nichil sui cordis adinuentione confictum propria quadam auctoritate docere presumit, sicut quidam heretici, neque talia docentes sequitur; sed auctoritati diuinarum litterarum [1 1Kb] innititur, atque ubi earum [2 1Kb] intelligentiam non fuerit assecutus , cognoscens quid inde statuerit uniuersalis Ecclesia, errori suo pia cordis humilitate renuntiat, quia nunquam sibi ne aliter saperet interdixit. Sicut ergo sunt perfectiores quidam, qui magno sapientie dono preualent  mente contemplari, que tantummodo creduntur ab aliis in uita [3 1Kb] perfectis, ita multi sunt imperfecti in Ecclesia Christi, et tamen in seruanda eius unitate perfecti: qui cum per ignorantiam suam in plurimis errent, in nullo tamen errare credunt Ecclesiam cuius se confidunt unitate saluari. Quamobrem uel si nobis sapientiores uidemur, quanquam scriptum sit quod pietas est sapientia: non debemus istos Dei cultores ab Ecclesia eius expellere, nec a muris Sion spiritalis eiectos inter eius aduersarios deputare. Circumdate, inquit propheta, Sion, et complectimini eam; narrate in turribus eius; ponite corda uestra in uirtute eius, et distribuite domos eius ; uel, sicut alii codices habent, Distribuite domus [a 23Kb] [4 1Kb] gradus eius. Circumdare igitur  omnes defensionibus nostris, et amplecti potius in caritate debemus, qui pertinent ad Sion, nec quolibet eius gradu constitutos excludere: sed ita superioribus in ea honorem magnum reddere qui debetur, ut etiam inferioribus eius quibusque dilectio non negetur. Hoc enim est quod ait: Distribuite gradus eius, quod alibi dicitur: Ordinate in me caritatem . Sicut ergo non ideo quorumdam perfectorum in fide spernendus est inferior gradus, quod [5 1Kb] non possunt intellectu capere ueritatem, quia hoc sublimioris gradus alii possunt: ita nec ipsi [6 1Kb] spernendi sunt, uel ab Ecclesia post mortem, quod est crudelius, sub anathemate condemnandi, qui licet imperfecte fidei fuisse uideantur, quia non in omnia que tam multa et magna continet  Christiana religio, sicut dignum est, animum potuerunt intendere, omnia tamen uera et recta esse in Ecclesie fide non dubitauerunt, ut in ea perficiendi manerent; ac per hoc ita credentes, iuxta quamdam gradum, et ipsi uidentur in fide perfecti, qui se perficiendos ex unitate Ecclesie crediderunt. Illi ergo excellentiore gradu intelligentie prediti, ipsam rem cuius in futurum reuelatio plena seruatur,  quantum in hac uita concessum est, eualuerunt attingere. Illi etiam fide tantummodo perfecti ad eum [7 1Kb] propius accesserunt. Isti uero inferiores, quos tertio gradu posuimus, quanquam per aliquod longius interuallum, ad idem tamen aspiciunt, et illuc habent ueniendi propositum. Qui si heretici iudicentur, quota pars nobis, non dicam de omni plebe, sed de ipsis Ecclesiarum prepositis relinquetur que catholica debeat iudicari; cum et illos excellentioris intelligentie, necessitate suscepti officii per ardua gradientes, nonnunquam lapsos sinus pietatis excipiat, qua se auctoritati subdunt Ecclesie cuius magistri sunt, ut non glorietur omnis caro in conspectu eius? Non igitur heresis dicenda est, nisi contradictio superborum peruicax, que sibi ne aliud  sapiat interdicit, et admonita contemnit acquiescere ueritati. Illa magis contumaciter ab Ecclesia separari deligit, uel in ea dolose latere, quam prauam mutare sententiam. Sed ignorantes in eo discernimus a dolosis, quia nec probantur sufficienter aliquando correpti pro his que minus intelligunt, nec suis rationibus occultis corrumpunt facilium mentes, sed libere solent et simpliciter aperire quid sentiunt. Si quis autem et in ipsis Christi discipulis, quos habuit cum hic conuersaretur in carne mortali, querat cognoscere, quantum differat inter rationis patientem, uel auctoritati contumacem spiritum quo aguntur heretici, qui scandalizari et separare semetipsos magis sunt prompti, quam discere; et inter minus capacem intellectum piorum, mansuete opportunitatem  prestolantium discipline, et seruantium unitatem spiritus in uinculo pacis; in uno capitulo Ioannis euangeliste similiter inueniet, ubi Dominus dixit: Ego sum panis uiuus, qui de celo descendi: si quis manducauerit ex hoc pane, uiuet in eternum . Et: Qui manducat meam carnem, et bibit meum sanguinem, in me manet, et ego in illo . Sicut misit me uiuens Pater, et ego uiuo propter Patrem, et qui manducat me, et ipse uiuet propter me . Et litigantibus Iudeis, et dicentibus ad inuicem: Quomodo potest hic nobis carnem suam dare ad manducandum ? multi etiam ex discipulis eius audientes dixerunt: Durus est hic sermo, quis potest eum audire ? propter quod, sicut in consequentibus narrat: Multi discipulorum  eius abierunt retro, et iam non cum illo ambulabant . Ecce est ille spiritus rationis impatiens, et auctoritati contumax quo aguntur heretici, qui scandalizari et separare semetipsos magis sunt prompti quam discere. Ignorantia uero piorum mansuete opportunitatem prestolantium discipline, seruantium unitatem spiritus in uinculo pacis, ita in consequentibus aperitur. Adiungit enim illic euangelista  sic referens: Dixit ergo iehsu duodecim: nunquid et uos uultis abire ? quod nisi eque mysterium non intelligentibus, sed non eque immitibus et auctoritati contumacibus, minime diceretur. Cur interrogarentur utrum et ipsi abire uellent, si quod mystice dictum fuerat cognouissent? nam mysterium cognoscentes scandalizari et abire non possent. Sed interrogati sunt ut responderent, utrum eos, quamuis non intelligentes quod dictum est, boni tamen magistri teneret auctoritas; et nobis pietatis et mansuetudinis huius salubre in eis preberetur exemplum, ut sicubi non intelligimus, auctoritati cedamus. Denique sic ibi interroganti Domino respondit et Petrus, ut non ideo se diceret nolle abire, quod mysterium intellexerit, sed quia illud ipsum [1 1Kb]  quod a tali magistro diceretur, ad uitam eternam procul dubio pertineret. Ait enim: Domine, ad quem ibimus? uerba uite eterne habes: et nos credidimus, et cognouimus quia tu es Christus Filius Dei uiui . Quod si mysterium intellexisset, hec potius dixisset: Domine, cur abeamus non est, cum credamus nos corporis et sanguinis tui fide saluandos. Multum itaque differt inter hereticorum proteruiam immitem corpus Ecclesie discindentem, uel in Ecclesia corde ficto latentem, et minus capacem catholicorum intelligentiam, doctrine Christi subiectam, et seruantem unitatem spiritus in uinculo pacis. Quem spiritum illi profecto non habent qui se ab Ecclesia segregant, apostolo Iuda dicente: Hi sunt qui segregant semetipsos, animales, spiritum non  habentes . Sed nec illi hunc habent, qui ficto corde in Ecclesia latent: Sanctus enim Spiritus discipline fugiet fictum . Non ergo debemus hec multum discreta confundere, nec idem putare quod longe diuersum est. Ob hoc igitur sancti Patres, quorum apostolicam regulam uidentur quidam male transgressi, non his Ecclesie doctoribus condemnationem statuerunt, qui pacem eius ad finem usque seruantes, in quibusdam fidei Christiane forsitan errauerunt; sed illis qui post unam et secundam correptionem, manifestata etiam regula ueritatis, per synodum paterna constituta seruantem, aliud credere ac docere presumerent: quia nec possent solos ipsos condemnare [2 1Kb] absque omni Ecclesia, que cum eos aduerteret, non arguit talia predicantes.  Omnium quippe fuerant, a quibus non sunt improbata, cum eis non essent incognita. Peruides igitur, clementissime imperator, quantorum damnatio consequatur, si quisquam ex talibus posterorum presumptione damnetur: tanti uero penditur in unitate corporis Christi manere, et non contentiosum se obiicere, sed docilem subiicere animum ueritati, ut pro pacis ipsius et caritatis fructu, quod forsitan [3 1Kb] aliter sapitur quam uera fides exigit, purgetur a Domino, ut plus in pace fructificet;  Fructus enim iustitie, secundum Paulum [4 1Kb] apostolum, in pace seminatur facientibus pacem : ideo quod [5 1Kb] Dominus in Euangelio dicit: Ego sum uitis uera, et Pater meus agricola est: omnem palmitem in me non ferentem fructum, tollet eum, et omnem qui fert fructum, purgabit eum, ut plus fructum afferat . Nec mirum uideatur, si permanentes in compage corporis Christi, et seruantes unitatem spiritus in uinculo pacis, per ipsam caritatem a suis purgentur erroribus, cum scriptum sit, quod uniuersa delicta operiat caritas . Quemadmodum uero multorum uitam pro Scripture Dei testimonio a qua laudati sunt, impiam dicere non audemus, licet aliquibus eorum factis grauiter offendamur; sic etiam multorum doctrinam pro Ecclesie  Dei testimonio a qua honorati sunt, hereticam dicere non debemus, licet in aliquibus eorum dictis grauiter offendamur: atque ut illos, quamuis a diuina Scriptura laudatos, non arbitramur in omnibus imitandos, ita nec istos, quamuis ab Ecclesia honoratos, arbitremur in omnibus approbandos. Hanc autem reuerentiam ipsi diuine Scripture deferimus, ut non credamus quod aliquid [6 1Kb] indigne laudauit [7 1Kb] . Et ideo cum audiamus Apostolum inter alios iustos Samson quoque laudantem atque dicentem: Deficiet enim me tempus enarrantem de Gedeon, Barac, Samson, Iephte, Dauid, Samuel et prophetis: qui per fidem uicerunt regna, operati sunt iustitiam, adepti sunt repromissiones , et cetera: intelligimus quod ut se idem Samson cum allophylis  ruine ingentis necaret oppressu, non sue calamitatis impatientia, sed nutu diuino inspiratus hoc fecerit. Alioquin nec sufficiens ei uirtus daretur, ut tante magnitudinis fabricam, in quo gens allophylorum conuiuia celebrabat, suis manibus quateret atque deiiceret; neque si nutu proprio sibi necem ingereret, inter iustos ab Apostolo laudaretur: et ideo factum eius ex diuine Scripture testimonio, non ex nostra consuetudine iudicamus. Item cum ab eadem Scriptura uideamus laudari Dauid, qui perpetrato adulterio homicidium quoque coniunxit, quoniam in ea simul legimus, quod horum scelerum penitentiam egerit, idcirco ab ea credimus esse laudatum. Cum uero laudet etiam pontificem Aaron, qui uitulum fecit in Coreb, ut adoraretur a populo  , nec refert ubi eum tanti sacrilegii penituerit, exigit a nobis reuerentia quam eidem sancte Scripture debemus, ut quanquam hoc tacuerit, non tamen credamus quod eum laudare possit, nisi de tanto sacrilegio penitentem. Hanc igitur obseruantiam tenere nos oportet et in his quorum doctrina in Ecclesia Dei recepta est; ut si quid nos in eorum uerbis offenderit, prius queramus, ne forte non ipsi ueritatem, sed nos eorum intentionem minus potuimus inuenire. Et quemadmodum illud opus  Samson ex diuine Scripture testimonio, et non ex nostra consuetudine iudicamus: ita et horum dicta ex Ecclesie testimonio, et non ex nostra intelligentia iudicemus. Si uero certus illorum est error, sicut Dauid atque Aaron, non nisi pro eius correptione credamus fuisse laudatos, siue hoc ostendatur, quemadmodum Theodorum que minus caute protulerat ostendimus emendasse; siue hoc forte non possit euidenter ostendi: nam aliter illos Ecclesia Dei approbare non possit. Sicut autem nimis indecorum est et offensum, ut eorum peccata quibus testimonium iustitie Scriptura Dei perhibuit, curiosissime requirentes enumerata denotemus, hinc uolentes sancti atque incontaminati uideri: ita nimis indecorum est atque offensum, ut ignorantiam eorum quibus  testimonium sane doctrine Ecclesia Dei perhibuit, scrupulosissime perquiramus, et si quos eorum deprehenderimus uel putauerimus errores, in unum congestos uentilemus, hinc uolentes uideri docti atque catholici. Sed quemadmodum illorum peccata, ita et horum si qua inuenitur ignorantia, sufficit ut cum legimus improbemus, Apostolo dicente: Omnia probate, quod bonum est tenete . Atque ut illorum uitam, non ex quibusdam culpabilibus factis impiam, sed ex aliis multo pluribus rectis iustam, secundum Scripture Dei testimonium iudicamus: ita et horum doctrinam, non ex quibusdam culpabilibus dictis hereticam, sed ex aliis multo pluribus rectis catholicam secundum Ecclesie Dei testimonium iudicemus. Unde sancta synodus Orientis  Theodosio scribens dicebat: »Si autem quidquam, imperator sancte, obscurum aliquis inueniri dicat in Theodori uel aliorum litteris, hoc retractari necessarium non est. Quorum enim uita in sacerdotio et ministerio optimum habuit finem, his prelatam gloriam dedicamus, et non ex illis eos iudicamus de quibus aliqui atrociter eos accusant.«



CAPUT II. Quod retractari non debeant ea que in synodo semel sunt constituta.

Sed ecce, quod ultimum nobis ad demonstrandam rationem totius cause remanserat, etiam de laude Theodori Mopsuesteni satis superque docuimus, hanc epistolam uelut hereticam iuste non posse culpari; nos tamen, sicut predictum est, non in nostra ratione,  quanquam uideatur inuicta, sed in auctoritate sancti concilii quo [1 1Kb] suscepta est, constituimus [2 1Kb] firmitatem. Sufficiat igitur instructioni paruulorum nostrorum, ne scandalizentur in his que de illa conficta sunt, quod omnia diuerso atque multiplici, et in obsequium ueritatis undique concurrente genere defensionis exclusimus. Nec apud se reputent dicentes, cur non magis illud concilium, quod ipsam epistolam merito recte fidei quam continet, orthodoxam  iudicauit, cunctorum que in illa calumniantur heretici, rationem actis inseruit? cum intelligere debeant, quod accusatoribus Ibe epistole nichil in eam opponentibus [3 1Kb] , necesse non habuerit in talibus immorari. Quod si propterea succensendum magne synodo putetur, quia futuras hereticorum calumnias non preuertit, ipsis quoque prophetis atque apostolis succenseatur necesse est, cum multa sint in eorum litteris quorum cum ipsi possent sine ulla difficultate pandere rationem, maximo nunc studio atque labore ab ingeniosissimis atque doctissimis exponuntur. Cognoscant igitur, quod his difficultatibus fidem ac pietatem Ecclesie sue Christus exerceat. Nam utique magis prophete, magis atque apostoli, futuras quas preuidebant calumniantium uel non intelligentium,  aut uitarent aut soluerent questiones. Attendant quod Petrus apostolus dicat: Dilectissimus frater noster Paulus, secundum eam que data est illi sapientiam scripsit uobis, ut in omnibus epistolis, loquens in eis de his in quibus sunt quedam difficilia intellectu, que indocti atque instabiles peruertunt, sicut et ceteras Scripturas, ad proprium suum interitum. uos igitur amantissimi, prescientes cauete, ne infaustorum errore seducti decidatis a corroboratione uestra . Ecce non solum cum preuiderent non uitauerunt futuras, sed etiam cum presentes uiderent, non nobis absoluerunt indoctorum atque instabilium, quas ex eorum litteris opponunt Ecclesie, questiones. Nec quisquam illis imputare Christianus audet, quod talia locuti sunt que iidem  indocti atque instabiles pro intellectus difficultate peruerterent; sed Dei potius in hoc iudicium contremiscit, quod huiusmodi tentationibus illud impletur, ut qui in sordibus est sordescat adhuc, iustus autem iustiora faciat, et sanctus sanctiora . Unde si quam reuerentiam deferimus etiam synodalibus constitutis ab Ecclesia uniuersali receptis, in omnibus que obscura in eis et ad intelligendum difficilia reperimus, diuinam uoluntatem cognoscere atque approbare debemus. Cognoscis autem, serenissime imperator, quod non immerito beatissimus Leo temerarios a retractatione predicte synodi cercebat, cum Leoni principi scriberet dicens: Nihil prorsus de bene compositis retractetur. Qui rursus, cum ab eo suis litteris flagitaret memoratus Augustus,  ut in regiam ciuitatem ueniens aliquid in eiusdem synodi statutis uel corrigeret, uel suppleret, quod fieri sine detestabili preuaricatione non posset; sic ei rescribit : »Litteras clementie tue, plenas uirtute fidei et lumine ueritatis, ueneranter accepi: quibus cuperem in eo [a 1Kb] quod presentiam meam pietas uestra necessariam existimat, obedire, ut maiore fructu conspectum [b 1Kb] uestri splendoris assequerer; sed magis uobis [c 1Kb] arbitror  placiturum, quod eligendum ratio demonstrauit. Nam cum sancto spiritali [a 1Kb] studio uniuerse [b 1Kb] pacem Ecclesie muniatis, nichilque sit conuenientius fidei defendende, quam his que per omnia instruente Spiritu sancto irreprehensibiliter definita sunt inherere: ipsi uidebimur bene statuta conuellere, et auctoritates quas Ecclesia uniuersalis amplexa est, ad arbitrium heretice petitionis infringere, atque ita nullum collidendis ecclesiis modum ponere, sed data licentia rebellandi, dilatare magis quam sopire certamina. Unde quia post illas Ephesine synodi impietates, quibus Dioscori scelere fides catholica refutata, et peruersitas Eutychiana suscepta est, nichil ad conseruationem fidei Christiane utilius potuit ordinari, quam ut predicti facinus sancta synodus  Chalcedonensis aboleret, et tanta illic haberetur celestis cura doctrine, ut nichil in cuiusquam opinione resideret, quod a predicationibus uel propheticis uel apostolicis dissonaret: ea scilicet moderatione seruata, ut rebellibus tantum ac pertinacibus ab Ecclesie unitate reiectis, nulli correcto uenia negaretur: quid probabilius? quid religiosius poterit pietas uestra decernere, quam ut que non tam humanis quam diuinis sunt statuta decretis, nullus ultra sinatur impetere; ne uere digni sint tantum Dei munus amittere, qui de ueritate ipsius ausi fuerint dubitare?« Perspicis quemadmodum Leonem principem moneat, his que per omnia instruente Spiritu sancto in memorata synodo irreprehensibiliter definita sunt inherere atque decernere, ut que  non tam humanis quam diuinis sunt statuta decretis, nullus ultra sinatur impetere. Quomodo ergo non profane retractantur, ut non dicam reprehendantur, diuina decreta? Sed quis huius Romani antistitis grauitatem non predicet? quis tantam constantiam non honoret? Mouere hunc posset ullo modo secularis potestas a sententia non retractandi que diuinitus fuerant constituta, quem corporaliter loco mouere non potuit? Splenderet equidem procul dubio ubicunque sol esset; sed in celo sol longe honoratius longeque decentius, ubi locus eius est summus et congruus uniuersis pariter illustrandis, ne multos deserat, cum declinat ad aliquos. Denique tanta libertatis atque rationis eius auctoritate permotus etiam religiosissimus princeps, superuacuam,  quin potius multis nocituram, cupiditatem deponit, et tanquam pacis filius, hoc et ipse sequitur, quod eligendum ratio demonstrauit. Ille tamen, uelut eterna lege prefixus in quodam sue dignitatis et fidei firmamento, sic luce ueritatis irradiat, et quasi clarissima  tuba sue auctoritatis intonat inquietorum ausibus inhibendis, et dicit : »Que patefacta sunt querere, que perfecta sunt retractare, et que sunt definita conuellere, quid aliud est quam de adeptis gratiam non referre, et ad interdicte arboris cibum improbos appetitus mortifere cupiditatis extendere?« uerum autem his atque aliis multis huiusmodi, que Leoni principi sepissime scripsit ille uir Dei, minus quam uolo, et quam mee affectioni debeo demonstraui, quanta fuerit eius sollicitudo atque cautela pro custodienda reuerentia synodalium statutorum. Nam in illis omnibus superius memoratis, neque ulterius retractare, neque discutere se posse professus est ea que semel fuerant Chalcedonensi definita concilio, uelut que nosset  non tam humano quam diuino spiritu constituta. In eis autem que adhuc commemorare disposui, alios etiam qualemcunque disputationem [1 1Kb] de memorata synodo cum hereticis inire prohibuit. Namque cum scriberet non solum episcopis, sed etiam clericis catholicis et confessoribus ex Aegypto [c 1Kb] apud Constantinopolim constitutis, sic eos admonuit: »Omni itaque dilectioni uestre studio ac labore nitendum est ne ulla insidiantium disceptatio possit admitti, neue hoc ab hereticis ualeat obtineri, quo euangelicam fidem manifestum est impugnari. Nam definitarum rerum quas tante synodi uel Christianissimi principis sanxit auctoritas, et apostolice sedis confirmauit assensus, nichil oportet discuti, ne contra fas aliquid uideatur infringi; multumque fidei et sacerdotali  constantie derogatur, si cum his qui homicidiis et furore repleti sunt, ac uolunt conuertere Euangelium Christi, et facinore suo Deo probantur exosi, superflue et plurimum nociture altercationis conflictus habeatur.« Leo tam fortis ac prepotens nec sue uirtuti fidit, nec aliis permittit, de rebus apud Chalcedonam sicut Deo placuit definitis altercari saltem atque confligere; et nescio qui presumunt etiam decernere congregati, et impiam uocare epistolam quam catholicam sancta illa et magna synodus iudicauit. Scribens etiam presbyteris, diaconibus et clericis Constantinopolitane Ecclesie, dicit: »Habemus propitio Deo magnum et diuinitus preparatum Christianissimi imperatoris auxilium: quem scriptis meis quantum causa expetit obsecraui,  ne improbis parricidarum petitionibus in aliquo clementie sue preberet assensum, neque ullo modo sineret sancte Chalcedonensis synodi definitiones, que uere de celestibus prodiere decretis, tanquam necessaria retractatione uiolari: cum insidiatores  piorum [1 1Kb] ad hoc subrepere uelle manifestum sit, ut statuta euangelicis predicationibus et Patrum traditionibus consonantia nouo faciant infirma iudicio, ut [2 1Kb] dum disceptatio admittitur, auctoritas auferatur.« Quid ergo se dicunt nouitie diligentie repertores nouitii [3 1Kb] suo decreto Chalcedonensem synodum confirmasse, cuius statuta euangelicis predicationibus et Patrum traditionibus consonantia, magnus hic Christi sacerdos nouo potius sensit infirmanda iudicio? Que quidem sicut firmari non indigent, ita infirmari non possunt. uerumtamen, quantum in istis est presumptoribus, nouo ea fecerunt infirma iudicio, etiam si nichil contrarium iudicassent. Unde Marcianus quoque imperator post sacerdotum sententiam aliquid tractare impium duxit  atque sacrilegum, nec cuiquam semel iudicata recteque disposita reuoluere, et de his publice disputare permisit, qui suo edicto omnibus discussionem eorum que Chalcedone iudicata sunt negans, »uere, ait, impius et sacrilegus est qui post tot sacerdotum sententiam opinioni sue aliquid tractandum reliquit. Extreme quippe dementie est in medio et perspicuo die commentitium lumen inquirere: quisquis post ueritatem repertam aliquid ulterius discutit, mendacium querit. Nemo itaque uel clericus uel militaus, et alterius cuiuslibet conditionis, de fide Christiana, publice congregatis populis et audientibus tractare presumat in posterum, et hoc tumultus et perfidie occasionem requirens. Nam iniuriam facit iudicio religiosissime synodi, si quis semel iudicata ac recte  disposita reuoluere et publice disputare contendit.« Et infra, postquam diuersas pro transgressorum conditione statuit penas: »Uniuersa ergo, inquit, que a sancta synodo Chalcedone statuta sunt custodiri debeant, nichil postea dubitari. Hoc itaque nostre commoniti tranquillitatis edicto, abstinete profanis uocibus, et ulterius definite de diuinis disputare, quod nefas est: quia non solum diuino iudicio peccatum hoc prout credimus punietur, uerum etiam legum et iudicum auctoritate cercebitur.« Ecce Marcianus princeps, uerus reipublice pater et uerus Ecclesie filius, sacerdotalium non preuius, sed pedisequus decretorum, edicto suo pronuntiat quod quisquis post ueritatem repertam aliquid ulterius discutit, mendacium querit; et post hanc eius sententiam,  ab Ecclesia Dei receptam, nescio qui se iactant insolenti discussione inuenisse alteram ueritatem. Ille dicit: Iniuriam facit iudicio religiosissime synodi, si  quis semel iudicata ac recte disposita reuoluere et publice disputare contendit; et isti dicunt honorasse synodum, de cuius iudicio iudicauerunt: imo cuius iudicium dissoluentes, impiam uocauerunt epistolam, quam pronuntiauit illa catholicam; et sanctorum Patrum sententiam labefactare nituntur episcopi, de qua Marcianus princeps nemini uel disputare permisit. Sit eius memoria in benedictionibus, et ista uox ei pro talibus meritis semper a toto reddatur: per quem non solum desperate reipublice salus, uerum etiam Ecclesie diu concusse requies data est.



CAPUT III. Quod principum sit in causis fidei obedientiam exhibere, non ea sibi usurpare que sunt propria sacerdotum, docet exemplo Marciani et Leonis imperatorum.


Cognouit ille quibus in causis uteretur principis potestate, et in quibus exhiberet obedientiam Christiani. Et ideo, ne impius atque sacrilegus uideretur, post tot sacerdotum sententiam opinioni sue nichil [4 1Kb] reliquit. Sicut qui meminerat exitus Ozie [5 1Kb] , qui postquam preualuit multis gentibus, et factus est gloriosus, exaltatum est cor eius, ut incensum poneret super altare, quod non licebat nisi solis sacerdotibus filiis Aaron: propter quod eius obstinatissimam frontem quam reuerentia deseruerat, lepra confudit. Sciens igitur ille modestissimus princeps, Ozie regi non impune cessisse, quia sacrificare presumpsit, quod licitum est singulo cuique etiam secundi  ordinis sacerdoti [a 1Kb] : multo magis impune sibi cedere non posse cognouit, uel que iam de fide Christiana rite fuerant constituta discutere, quod nullatenus licet; uel nouos constituere canones, quod non nisi multis et in unum congregatis primi ordinis sacerdotibus licet. Ob hoc itaque uir temperans, et suo contentus officio, ecclesiasticorum canonum exsecutor esse uoluit, non conditor, non exactor: qui nec remoto preiudicio, quod uiolentia Dioscori apud Ephesum religioni inferre tentauerat, nouam fidei regulam contra eius errorem ipse constituit, neque Chalcedone a Patribus constitutam retractari cegit. uerum non solius Ozie regis exitu, quanquam nimium metuendo, Marcianus imperator potuit tum moueri [6 1Kb] ; sed Chore quoque, Dathan et Abiron:  quorum Chore licet de filiis esset Leui, qui ex omni populo Isrel electi, et sacro templi ministerio fuerant deputati; tamen quoniam simul omnes usurparunt  officium sacerdotum, ut immolare Deo auderent, quod multo minus est quam de fide Christiana decernere, terre dehiscentis absorpti uoratu, nouo et singulari suo exitio stupendum cunctis exemplum presumptoribus reliquerunt. Quomodo ergo sibi laico religiosus et sapiens imperator crederet impune cessurum, uel sanctorum Patrum que de fide iam decreta fuerant retractare uel noua ipse decernere, cum filiis Leui, id est Chore, et his qui eum de sua tribu secuti sunt, quamuis in templi seruitium de populo segregati [1 1Kb] , sed et Dathan, et Abiron, id quod incomparabiliter minus esse probauimus, impune non cessit? Precesserant equidem multa populi illius et magna peccata, et quod omnium peccatorum maximum crederetur, idololatrie quoque profanatione  contaminatus cum suo sacerdote iam fuerat. Nam postquam liberationis sue causa mirabilibus plagis uastatam uidit Aegyptum, et per medium mare sicco pede transiuit, fecit ei extorquenti Aaron uitulum in Choreb, et adorauerunt sculptile, et mutauerunt gloriam suam in similitudinem uituli comedentis fenum , dicentes: Hi sunt dii tui, Isrel, qui te eduxerunt de Aegypto ; et Aaron edificauit altare ante eum, et adduxit holocaustomata, et obtulit hostiam salutis, et consedit populus manducare et bibere, et surrexit ludere. Nec tamen, cum in eis uindicaretur hoc malum, tale aliquid factum est quale in uindicta presumptionis illorum legimus factum, ut pena singularis atque mirabilis singulare presumptorum scelus ostenderet.  Propter quod etiam Moyses ibi dicit: In hoc scietis quoniam Dominus misit me facere omnia opera ista, et quoniam non a me facio: si secundum mortem omnium hominum morientur isti, et si secundum uisitationem omnium hominum uisitatio erit illorum, non Dominus misit me . Illic Aaron summus sacerdos et formauit uitulum, et edificauit altare, et attulit holocaustomata, et obtulit hostiam; unde scriptum est: uidit Moyses populum, qui dissipatus est. Dissipauit enim eos Aaron, ut essent in gaudium aduersariis suis : et ueniam facti consequitur. Illic autem Chore, Dathan et Abiron, quamuis Deo uero sacrificarent, quia tamen ad eorum non pertinebat officium, nouo et incredibili supplicio puniuntur; tantumque penditur apud diuinam  iustitiam, si in eius obsequiis ordo quem constituit conseruetur [* 1Kb] , ut deterius hoc iudicet, quam si falsis diis quod soli ipsi debetur obsequium, deferatur. uidebantur illi quidem diuini ordinis contemptores, cum insurgerent in Moysen et Aaron,  pro Synagoga loqui, et in Dei laude uerba iactare, cum dicerent: Certi estote, quod in omni Synagoga omnes sancti sunt, et est Dominus in illis: et uos quare premitis Synagogam Domini ? Sed non idcirco potuit iustificari superbia, que in operimentum sui contemptus talia solet obtendere. Nullus enim melius Deum laudat, quam is qui eius in se iudicium probans, quod aliis est creditum non usurpat. Iam uero si et illius precepti memor fuisse credendus est [2 1Kb] , quod de ipsis Leuitis filiis Caath dicitur: Non tangent sancta, ne moriantur ; quomodo se crederet condemnationem eterne mortis effugere, si de Christiana fide uel noua decerneret, uel iam decreta discuteret? Sed parum est, non tangere sancta, quibus indicitur etiam  non uidere, sicut scriptum est: Et locutus est Dominus ad Moysen et Aaron dicens: Nolite disperdere a tribu sua plebem Caath de medio Leuitarum: hoc facite eis, et uiuent, et non morientur accedentibus illis ad sancta sanctorum. Aaron et filii eius ingrediantur, et ordinent eos, unumquemque prout portandi locum habet, et non intrent desubito uidere sanctum [3 4Kb] : neue potuit exitio suo terrere principem Christianum. Qui cum de domo patris eius adduceretur arca super plaustrum nouum imposita, quoniam cum calcitrarent boues extendit manum, et tenuit eam ne caderet, iratus est indignatione Dominus contra eum, sicut Scriptura dicit: Et percussit eum super temeritate: qui mortuus est ibi iuxta arcam Domini : et ut formidinis eterne memoria  posteris quoque relinqueretur, uocatum est nomen loci illius Oza [a 1Kb] [4 1Kb] . Propter quod etiam Dauid, qui eam letabundus adducens precedebat cum omni Isrel, extimuit Dominum in illa die dicens: Quomodo ingredietur arca Domini ad me ? et noluit diuertere ad se arcam Domini. Si existimationem cordis male presumpti sequimur, nonne magis illud plectendum uidebitur, arcam Domini quam putabat esse casuram, non continere cum posset? Sed pro diuini timore [5 1Kb] precepti, non pro temerariorum suspicione, iudicare debemus. Nam is qui Leuitis nuntiatum esse didicerat: Non tangent sancta, ne moriantur, quomodo legitime posset interdicta contingere, qui licet in districto temporis articulo, non repentino pauore nutantis arce moueri,  sed obseruantia [6 1Kb] diuini precepti retineri debuit? Cum igitur Oza, non ex proposito consilioque transgressus, sed inopino et fortuito casu preuentus, pro solo inconsulto tactu extremum sue temeritatis supplicium luit: qua probabili ratione Marcianus Augustus,  que apud Chalcedonem constituta sunt [1 1Kb] , in disceptationem reuocare presumeret? Sed enim predicatoribus ueritatis, quasi bobus, de quibus dicitur: Boui trituranti os non infrenabis , nonnunquam contra stimulum calcitrantibus uidetur Ecclesia, cuius illi uectores doctoresque [2 1Kb] , uelut arca illa nutare; sed non est Oze officii continere. Precedit illam suus Dauid, qui deducit exsultans: ipse manu fortis inuisibiliter eam regit, per quos eam regi constituit. Et ideo nutare quidem potest, cadere nunquam potest. Nihil igitur habes, Oza, quod simulatione pie sollicitudinis excuseris, quia diuino iudicio pro temeritate percuteris. His autem atque huiusmodi rationibus et exemplis auguste memorie Marcianum communitum et edoctum fuisse credibile est,  ne imperii sibi commissi decorem alieni officii usurpatione fedaret. Quod si etiam minus eius animo que memorauimus occurrerent [3 1Kb] , modestum uirum sua procul dubio ratio temperauit, qua cogitare et nosse facillime potuit, Christi solius esse regnum cum sacerdotio simul habere: quoniam etsi quidam reges in eius uenturi figuram sacerdotio functi sunt, tamen cum manifesta lux ueniret in mundum, umbras remouens futurorum, nulli alteri dedit quod sibi singulare seruauit; sed in diuersos dona sua distribuens, sic que propria sunt sacerdotii [4 1Kb] , regibus interdixit. Quocirca quemadmodum uir sapiends non profanum iudicaret hoc uelle uideri, quod solus est Christus? Sed cum uel decreto sancti et magni concilii, uel auctoritate ipsius principis Marciani, ab  hereticorum collisionibus requiescens Ecclesia, postea Leone in imperium succedente, rursus eorum factionibus pulsaretur; uolens eos non sua tantum, sed communi Ecclesie responsione confundere, hoc et ipse fecit quod imperatorem decuit Christianum, ut per metropolitanos episcopos litteras generales mitteret, consulens de Timotheo Alexandrino episcopo parricida, uel de Chalcedonensi concilio, ut conuenientibus secum cepiscopis suis et clericis sua responsione signarent quid eis uideretur. Quibus litteris hoc quoque adiiciendum iudicauit, ut diceret: Respondete sine aliquo timore, et sine gratia alicuius et odio, ante oculos tamen timorem Dei omnipotentis ponentes, scituri quod diuine maiestati de causa huiusmodi dabitis rationem. His ergo acceptis,  iidem metropolitani cum suis collegis, sicut erant commoniti, de sua quisque prouincia responderunt tam concordi atque constanti sententia, quam solet multos unire spiritus ueritatis. Nam licet e diuersis longeque distantibus locis data, nichil tamen habuerunt omnium responsa diuersum, quibus decreuerunt irretractabiliter esse custodienda Chalcedonensis decreta concilii: protestantes, sicut libro secundo iam memorauimus, atque dicentes: »Neque iota [5 1Kb]  uel unum apicem possumus, aut commouere, aut commutare eorum que apud illam definita sunt.« Et iterum: »Quoniam, sicut soli nichil minus est ad demonstrandum quia sol est; sic et magna et sancta et uniuersali synodo Chalcedonensi minus quidem bonorum nichil omnino est, neque additamento aliquo eget, neque detractione, ab Spiritu sancto ueluti diuino quodam sole [6 1Kb] condita. Etenim qui in ea secundum tempus damnati sunt, indigni sacerdotalis ordinis iudicati, decreto ac iudicio magni Dei uelut impii condemnati sunt. Qui uero in ea suscepti sunt, iniustam et tyrannicam ante sustinentes inscriptionem, confestim decreto sancti Spiritus iuste suscepti sunt: in quibus est et nostrorum temporum secundus Abel, beatus Flauianus.« Ad hec omnia contempserunt  attendere, qui de sententia tante synodi ausi sunt iudicare, existimantes quia uel deesse illi potuit aliquid quod supplere, uel inesse quod emendare deberent. Considerandum uero est que fuerint illo tempore Christiane libertatis in quam sumus uocati responsa, cum Leo religiosissimus imperator, non de temporali potestate quam acceperat, sacerdotes Dei terreret, sed potius contra timorem humanum timorem eis Dei omnipotentis incuteret. Ait enim: »Respondete sine aliquo timore humano, et sine gratia alicuius et odio, ante oculos tantum timorem Dei omnipotentis ponentes.« Nec sibi eos rationem ipsius sue responsionis daturos esse premonuit, ut dici forsitan possit, hoc eos respondisse, quod eius animo placiturum crederent, qui eis dixit: »Scituri  quod diuine maiestati de causa huiusmodi dabitis rationem.« Quod ille princeps non pro sola Christiane religionis disciplina et obseruantia dixisse credendus est, uerum etiam quod nulla coactorum decretorum esse possit auctoritas, et extreme sit uanitatis uel proferre aduersus aliquem, uel recipere sententiam potestati concessam: cum et ipsum nomen sententie pereat, quando non illud dicitur quod sentitur. Unde nec aliquid prestatur cause de qua sic fuerit iudicatum, et contradicentibus multum ex hoc firmitatis accedit. Conuincitur enim non recte quisque iudicasse, quod compellente alio iudicauit. Hinc aliquando iam conturbata fuit Ecclesia, cum in ea sibi secularis potestas per imperatorem Constantium quod ei non datum est usurparet. Pro quo beatus  Hilarius in epistola cuius partem in decimo libro protulimus, dicebat: »Post multum et grauem omnium nostrum ob eas res que irreligiose ab impiis gerebantur dolorem, ex eo intra nos tantum communio dominica continetur, ex quo his perturbationibus uexari Ecclesia cepta est, ut exsulent episcopi, demutentur sacerdotes, plebes terreantur, fides periclitetur, humano arbitrio ac potestate doctrine dominice decreta statuantur.« Idcirco igitur pie memorie  Leo quietem non conturbauit Ecclesie, quia non suo arbitrio ac potestate presumpsit doctrine dominice decreta statuere, nec quidquam solis creditum sacerdotibus usurpauit. Hinc etiam que temporibus eius definita sunt, sine ullius uiolentie causatione fidenter hereticis opponuntur: quoniam sciens quod post aduentum Domini gentiles tantum principes imperium simul sacerdotiumque tenuerunt, iudicauit non decere principem Christianum quod fuit aliquando gentilium. Quod si dominari appeteret fidei Christiane, quod nec Apostolus appetiuit, qui dixit: Non enim dominamur fidei uestre, sed adiutores sumus gaudii uestri , prius ipse quod ei uidebatur pro libito suo decernens, postea superuacue ad subscribendum Christi sacerdotes adduceret, et cogeret  his que ipse adinuenerat manus assentorias dare. Qui si ea tanquam concilii decreta susciperent, que unius laici essent composita uoluntate, statueret omnia cui de talibus causis iudicare non competit; illi uero nichil decernerent quibus competit iudicare. Memor etiam predictus Augustus, quod nusquam coactum concilium nisi falsitati subscripsit [1 1Kb] , sicut in Arimino factum est Constantio compellente, et apud Ephesum opprimente Dioscoro, confirmationem fidei sacerdotum dimisit examini, quorum et commissa est potestati: que tunc uere facta creditur, si non secularis potestatis sententie subscribatur. Aliud est enim, cum in concilio locum iudicis inter alios episcopos quisque tenens, quod sentit subscriptione designat; aliud autem, cum sicut testis  adducitur, et quod est deterius, nolens placito alieno subscribit. Unde licet falsum nomen synodalium decretorum huiusmodi scripture preferant, ad hoc tamen proficiunt, ut ostendant quales cause sint quibus nisi compulsus nemo subscripsit; quales illi qui subscribere compulerunt, et quales qui humane presumptioni cesserunt. Hoc quoque non nesciens idem religiosissimus imperator, quod pauci admodum ratione, multi uero auctoritate ducantur, non solum non extorquere, sed nec preire tentauit sententiam sacerdotum; ut dum in causa, licet iam decreta et manifesta, eorum magis eligit exspectare iudicium, omni populo, quantam reuerentiam sacerdotali auctoritati deferre debeat, ipsa sua exspectatione monstret. Quod si prior hoc quod equum erat constituere  uellet, et postea querere episcoporum sententia quod constituerat roborari, quamuis iustum religiosumque decretum, multis tamen faceret tali presumptione suspectum. Promptius enim crederetur ab eis qui minus capaces sunt rationis quod non ueritati obedissent. Si qui enim [2 1Kb] decreto subscripsissent episcopi, sed potius temporali timuissent resistere potestati, atque ita ueris rebus que multis est utilis abrogaretur auctoritas. Et quis explicare potest que mala consequentur eos qui diuine dispositionis ordinem  non sequuntur? Porro cum in his, que tam Marciani principis quam Leonis temporibus constituta sunt, nichil habeant Semieutychiani quod querantur, cur fautores eorum noua retractatione in irritum ea deducere uoluerunt? Nunquid enim Marcianus ac Leo ad confirmandam precipitem sententiam suam concilia congregabant, rursumque mutati, pro sui animi discursatione, cogebant Dei sacerdotes pristina mutare decreta, ut in ludibrium grauitas, et in satietatem ueniret exspectanda reuerenter synodalis auctoritas? Illi nunquam dispensationem diuinorum sacramentorum Ecclesie predicatoribus abstulerunt. Quoniam sciebant quod, sicut in admonitione regum per Salomonem Dominus dixit: Rectorem te instituerunt? ne extollaris: Esto in illis, quasi unus ex ipsis;  curam illorum adhibe, et sic considera [a 8Kb] [3 1Kb] : sic proprie de predicatore diuini uerbi rursus idem Dominus in Euangelio dixit: Quis putas est fidelis dispensator et prudens, quem constituit Dominus super familiam suam, ut det illis in tempore tritici mensuram? Beatus ille seruus quem cum uenerit Dominus, inuenerit ita facientem . Que uerba Euangelii quomodo religiosos et sapientes principes non mouerent, ne se tanti negotii periculis insolenter ingererent? Primum quod iste seruus non erogator, sed dispensator dicitur a Domino constitutus: cui uigilantissima discretione opus est ut unicum [4 1Kb] sibi officium probabiliter possit implere. Ideo non tantum fidelis, uerum etiam prudens a Domino queritur: qui non equaliter familie sibi credite, nec  eodem modo eroget; sed omnibus, pro cuiusque captu et habitu mentis dominicam moderate atque conuenienter dispenset annonam. Deinde quod in tempore admonetur tritici dare mensuram. Sepe enim que opportune prolata salubria forent, incongruo tempore nocuerunt. Ergo et opportunitas obseruanda est, ut in tempore tritici mensura familie dispensetur. Si quis igitur horum periculorum nescius, cum uideri doctus appetit, importune ac nulla utilitate suadente, spontaneis questionibus Ecclesiam turbat, hic non dispensator familie dominice, sed dissipator est et mysteriorum Dei dispersor. Quod illi principes esse timuerunt; et idcirco, non tantum quia uires eorum superabat tanti negotii magnitudo, uerum etiam quia non acceperant, non  sibi assumpserunt huius dispensationis officium. Unde nichil est quare dicantur infirma uel minus idonea que contra hereticos eorum sunt temporibus constituta; quoniam extra iudicium atque auctoritatem sacerdotum gesta sunt, quorum sententiam et ipsi principes sequebantur, non immemores quod quemadmodum Petrus apostolus dicens: Deum timete, regem honorificate , non laicis tantum, sed ipsis quoque sacerdotibus commendet principes honorare; sic etiam cum Paulus eius  coapostolus Christianis omnibus legitur dicens: Obedite prepositis uestris, et subiacete eis; Ipsi enim peruigilant quasi rationem reddituri pro animabus uestris; ut cum gaudio hoc faciant, non gementes: hoc enim non expedit uobis , non tantum plebeie multitudini, neque solis proceribus, sed ipsis quoque regibus demandatur ut obediant et subiaceant prepositis Ecclesie Christi, suasque animas sacerdotum rationi commissas intelligant, si non inaniter funguntur nomine Christiano. Ideoque neminem sacerdotum premebant, ut cum gaudio facerent omnia, et non gementes, quoniam hoc sibi non expedire Apostolo admonente credebant. Inde est quod eorumdem sacerdotum decretis modo premuntur heretici, quia ipsi a quibus constituta sunt non offenduntur  [1 1Kb] oppressi.



CAPUT Iu. Quod Zeno imperator de rebus fidei decernere presumens, Ecclesiam diuturno et graui schismate turbauit.

Ea uero que postea Zeno imperator [a 91Kb] , calcata reuerentia ordinis Dei, pro suo arbitrio ac potestate decreuit, quis accipiat? Quis attendat in quibus potestas inconsiderata non quod expediret, sed sibi liceret, attendit, nec intellexit quod non confusio faciat unitatem? Nam si unitas non hereticorum conuersione, sed contagio et commixtione facienda est, cur Acephali tantum, et non omnes heretici, admitterentur in Ecclesiam suis erroribus [2 1Kb] non ante damnatis, neque receptis definitionibus que aduersus  errores eorum constitute sunt? Exhortans quippe memoratos Acephales ad Ecclesiam reuerti priore loco sic dicit: »Flauius Zeno pius, uictor, triumphator, maximus semper Augustus orthodoxis episcopis, archimandritis et populis, per Alexandriam, et per Aegyptum, et Pentapolim, et Libyam constitutis.« Et postquam eos uocauit orthodoxos, commonet ut socientur Ecclesie, dicens: »Coniungimini igitur matri spiritali Ecclesie, ut una diuina communicatione fruamini.« O uirum prudentem et undique circumspectum, qui incubare presumpsit officio sacerdotum! Orthodoxos uocat Acephalos, si nichil aliud, ab Ecclesia separatos. Cur igitur eos hortatur ut coniungantur matri spiritali, si ex ea disiuncti permanserunt orthodoxi? Ut una, inquit,  diuina communicatione fruamini. Nunquid sine diuina communicatione iidem alieni [3 1Kb] a Deo, isti fuerunt  orthodoxi? an habebant quidem diuinam communicationem, sed unam cum Ecclesia non habebant? Ergone possunt due diuine communicationes esse dissentientes ad inuicem sibique contrarie? Sed si unus est Deus Zenonis [4 1Kb] , una est et diuina communicatio. Quod si due et a se dissentientes diuine communicationes dicuntur, consequitur ut non solum duo esse dii, sed ab inuicem quoque dissentire credantur. Et quid mali non [b 1Kb] Augustus prima potestas seculi, cum te non cogitans diuine subditam potestati, terminos tibi prefixos excesseris? Orthodoxos appellans ab Ecclesia Dei dissentientes, et alterius diuine communicationis dicis esse participes. Que si hoc ipsum, quod tibi omnia licent, caminum esse tue probationis intelligeres, etiam ipsius purpure qua  uestiris specie, id est colore semper admonita, uelut in medio flamme te crederes constitutam. Iterum uero dicit: »Sancta enim mater nostra Ecclesia sicut proprios filios uos suscipit, amplectimini eam. Desiderat enim post longum tempus dulcem uestram uocem audire. Adiicite uos ergo illi.« Quo fructu rogo amplectantur Ecclesiam? quo fructu se illi adiiciant, cum et ab ea segregatos uocet orthodoxos, et diuine communicationis participes esse credat? Sed quid adhuc potestas mundana sibi et non rationi confidens agat accipite. Nam uolens eisdem Semieutychianis satisfacere, in hoc edicto fidem suam exposuit, profitens quod Nicenum, Constantinopolitanum, Ephesinum concilium susciperet; tacens autem de Chalcedonensi, et duarum Christi naturarum  professionem refugiens: quasi non antidoto sanandi sint morbidi, sed ad aliorum contagium colligendi. Cumque scriptum sit: Loquebar in testimoniis tuis in conspectu regum, et non confundebar , rex confundebatur in conspectu subiectorum loqui quod uerum est. Hoc merebatur de iustitia diuina Dei contemptor, ut qui eius ordini subditus esse noluit, subditos uereretur. Qui etiam aliud deterius addens ait, »quod sancte que ubique essent catholice Ecclesie, et qui eis preessent Deo amabiles sacerdotes non aliter crederent.« Quasi omnium fides Ecclesiarum ex eius uoluntate penderet, et nemini liceret aliter credere quam preciperet imperator. uidebat, ut arbitror, quosdam timidos, uel rerum temporalium cupidos, sibi fauere, et ex illis ceteros  estimabat: quibus etsi uocem contradictionis abstulerat, animum certe mutare non potuit. Nec enim  amplius aliquid mundi potestas ualet in his quos a libera fidei assertione retraxerit, nisi ut in illud incidant quod Dominus ait: Qui me erubuerit et sermones meos, hunc Filius hominis erubescet cum uenerit in maiestate sua, et Patris, et sanctorum angelorum . Aliquos igitur ius [1 1Kb] mundane potestatis Ecclesie ualet auferre, nullum tamen sibi acquirere. Melius ergo est ut semet intra limitem suum contineat, quem cum transgreditur, perdere multos potest, lucrari neminem. Nam et suas habent officinas uel artifices omnia que ex proposito docere uidemus. Nunquam enim de textrino personare incudes audiuimus, et ignem illic in fornacibus anhelare. Nunquam comperimus a sutore quesitum que cuiusque fabrice longitudini proportio latitudinis conueniret,  et quanta utriusque congrueret altitudo. Quoniam illi [2 1Kb] integre scire possunt, qui ab ipsius artis sunt preceptoribus instituti. Sole in contemptu sunt diuine littere, que nec suam scholam nec magistros habeant et de quibus peritissime disputare se credat qui nunquam didicit. Deinde cum palatii cause transferantur [3 1Kb] ad Ecclesiam, quomodo Ecclesie causam ad palatium transferebat? Postremo nunquid iam domuerat uel pacauerat omnes infensas reipublice barbaras nationes? iam per diuersas imperii sui prouincias seditiones ac seditionum causas abstulerat? iam cunctis criminalium siue ciuilium causarum querelis conuenientem dederat finem? Cum igitur his non sufficeret, quibus nemo sufficere potest, quemodo, si cogitaret tanta loci sui pericula, et de omnibus  serationem Deo crederet redditurum, etiam periculis se alienis immergeret, uel si talem presumptionem diuina iustitia non damnaret? His autem non contentus, hoc quoque ad iniuriam sancte synodi Chalcedonensis adiecit dicens: »Adunate ergo uos, in nullo dubitantes. Hec enim scripsimus uobis, non innouantes fidem, sed ut uobis satisfaceremus. Omnem uero aliter sapientem, siue nunc, siue quandoque, siue Chalcedone, siue in quacunque synodo, anathematizamus.« Ad hoc autem detestandum facinus adulantium laudibus eum credimus excitatum, cum ei dicerent, quemadmodum solent, quod omnes suos decessores sapientia et religione precelleret; quod nullus ei posset in uniuersis, qui essent uel fuissent, Dei sacerdotibus comparari: quod in  ipso tantum, et usque ad ipsum, fides catholica staret. Quibus ille credulus, existimauit per singularem sapientiam, quam ei preter assentatores nemo tribuerat, inuenire se posse rationem faciende unitatis, quam nullus ante per tot tempora potuerit inuenire. Denique sic in memorato dixit edicto: »Coaptentur membra membris, que inimicus boni ex multo tempore separare festinauit: scit enim quoniam si integrum Ecclesie corpus impugnet, facile superatur. Ex hac ergo diuisione contigit, per tantas generationes tantorum annorum, ut alii quidem lauacro regenerationis fraudati de hac uita discederent,« et cetera. Quod consentiamus predicationi potentie secularis, que post tantas generationes, fallendo uel tacendo quod uerum est, facere se posse credidit unitatem;  dicemus etiam nos, quod nisi aggregati simus Eutychianis, integrum non sit corpus Ecclesie. Sed ue nobis est, si absque Acephalis truncos nos credimus remansisse. Cumque beatissimus Leo diceret: Nam nullo modo fieri potest ut qui diuinis audent contradicere sacramentis, aliqua nobis communione socientur; ille contradictores in Ecclesiam misit, dans sanctum canibus, et conculcandas ante porcos proiiciens margaritas. Denique in ipsos temeratores conuersi disruperunt eos, et ab Ecclesia diuiserunt. Propter quod etiam grande ac diuturnum schisma [a 2Kb] factum est, donec misericors Deus per uestre pietatis ministerium eos redderet unitati. Unde et maximam gloriam consecuti estis, quam ut in finem custodiatis optamus, nichil agentes huic predicabili facto uestro  contrarium. Sed memineritis que tunc fuerit letitia populi Christiani, cum totus catholicus orbis uos paternorum decretorum custodes, uos recuperatores pacis ecclesiastice, uos uiolati ordinis eius uindices predicaret. O quam suauiter nomen uestrum per ora laudantium ferebatur! quam gratus illius memorandi uestri operis erat auditus! Et ideo considerate, quesumus, et uidete, siue que uos illo tempore, siue que principes Marcianus et Leo temporibus suis per ordinatum sacerdotale officium gesserint, et que contra egerit Zeno, diuine dispositionis ordine calcato, et alieno abutens officio, cum adulantibus credit, cum eorum se laudibus estimat, cum illis preconiis eleuatur quibus omnino grauatur humanitas: non attendens quod Apostolus admonens dixit: Opus autem  suum probet unusquisque, et tunc in semetipso gloriam habebit et non in altero : id est, ut testimonio sue conscientie fidat, non ut eo relicto glorietur in ore laudantis. Et suauis quidem assentatio uidetur, sed perniciose recipitur: amara uero nonnunquam ueritas, semper bene tamen accipientibus salubris est. Illa blanditur et decipit, hec castigat et corrigit.



CAPUT u. Conclusio totius operis, cum parenesi ad Iustinianum ut Theodosii exemplo errorem agnoscat.

Quam si tenerent magnifici sacerdotes, et non inde uellent placere principibus, unde parasiti fallaces incautis solent patronis illudere, nunquam in contumeliam sancte synodi Chalcedonensis dicerent:  »Si quis dicit rectam esse ad Marim impiam epistolam, aut eam defendit, et non anathematizat eam, anathema sit,« neque statuerent ut si quis non anathematizat Theodorum Mopsuestie, et eius dogmata, eosque qui aut similia ipsi sapuerunt aut sapiunt, essent anathema. In quo, sicut ostendimus, non solum memoratam synodum Chalcedonensem et Antiochenam, uerum etiam prioris temporis que Theodoro communicauit Ecclesiam, atque omnes presentes in corpore Christi fideles, qui et dogmata et nomen eius ignorant, sed et sanctas ac familiares Christo personas, ipsosque apostolos, et catholicam fidem sub anathemate damnauerunt. Et hinc se putant excusabiles, quod hoc non sua sponte fecerunt,  sed alienam fuerunt secuti sententiam: minus attendentes quod pastores gregem ducere, non grex pastores debeat. Unde nec error pastorum gregi, sed gregis pastoribus, si non arguerint, imputatur. Ad Ezechielem Dominus dicit: Fili hominis, speculatorem dedi te domui Isrel, et audies ex ore meo sermonem. In eo cum dixero peccatori, Morieris, et non fueris locutus ut caueat impius a uia sua; ille quidem in iniquitate sua morietur, sanguinem autem eius de manu tua requiram. Tu autem si predixeris impio uiam suam iniquam, et non auertatur ab ea [1 1Kb] ; ille quidem in iniquitate sua morietur, et tu animam tuam liberabis . Ad hanc autem domum Isrel certum est etiam principes populi pertinere, et ipsis quoque speculatores esse prepositos: quorum culpas si pro acceptatione personarum dissimulauerint  sacerdotes, ipsis procul dubio tanquam cobibentibus ascribentur. Quod si et concedatur quod eis non fuerit uetandi facultas, quis concedat quod eis defuerit uitandi potestas? atque ideo uel si non potuerunt hec prohibere ne fierent, potuerunt saltem declinare ne facerent. Cur autem sacerdos, cuius est populi peccata portare, oneri suo non consulat, ut omnem pro cuius peccatis offert sacrificium prohibeat a peccato? Scriptum est enim: Et portabit Aaron iudicia filiorum Isrel . In quo intelligimus quia pro peccatis populi sacerdotes iudicabuntur. Unde et illud quod supra memorauimus ait  Apostolus: Obedite prepositis uestris, et subiacete eis: ipsi enim peruigilant quasi rationem reddituri pro animabus uestris . Hinc iterum dictum est: Et portabit Aaron peccata eorum . Quapropter, si principes non alieni sunt a populo Dei, et pro ipsis quoque offertur sacrificium, sacerdotes etiam ipsorum peccata portent necesse est. Et ideo nec temeritati nec arrogantie deputetur, si sacerdos etiam principem peccare prohibeat. Humanus enim sermo est et omni acceptione dignus dicentis: Non aggraues onus meum quod suscepi pro tua salute portandum. Non enim est aliud cum dicit cuiquam sacerdos, Noli peccare, quam si dicat, Sarcinam quam pro te sustineo noli grauare. Ac per hoc si princeps quoque pro suis peccatis intercessorem  uult habere sacerdotem, etiam in suis peccatis castigatorem ferre non dedignetur, ut pro illo intercedens possit audiri: ne dicatur ei quod Ieremie dictum est: Noli orare pro populo hoc, et ne postulaueris misereri illius, et non accesseris ad me pro eis, quia non exaudiam te . Quod metuens beate recordationis maior Theodosius imperator, cuius semper memorabilis erit in Ecclesia Christi memoria, quanquam sepe de magnorum barbarorum preliis et de maximorum tyrannorum triumphauerit, non tamen ex huiuscemodi uictoriarum frequentia, in quibus Traiano, filio gehenne, comparari non potest, ueram meruit gloriam; sed de supplici et publica peccati sui penitentia, quam expugnato regali fastigio placide atque humiliter antistite Ambrosio  castigante suscepit, et indictum sibi debite satisfactionis tempus ab Ecclesie communione remotus impleuit. Pie admodum credens et sapienter intelligens, quod non ex temporali potestate qua fuerat etiam sacerdotibus Dei prepositus, sed ex eo peruenire posset ad uitam, quod illis erat ipse subiectus. Unde credendum est quia si nunc Deus aliquem Ambrosium suscitaret, etiam Theodosius non deesset. Sed cum minor est exigendi fiducia, minor et reddendi deuotio. Non est autem magnus amator ueritatis, cui eam persone commendat auctoritas. Sed quoniam ad illud quo longi sermonis ambitu tendebamus aliquando peruentum est, obsecro te, clementissime imperator, per mansuetudinem et modestiam Christi, ut indignum me non indigne accipias  neque spernas. Nam si uera sunt que dicuntur, non ideo debent abiici, quod ea uobis abiectus insinuat. Quid enim tua interest per cuius os tibi loquatur ueritas, que aliquando etiam per os asine loqui dignata est? Quod si Nathan propheta querendus uideatur quoties princeps deliquerit, ubi nunc inueniemus Nathan, ut princeps argui possit, quem peccasse certum est ut Dauid? Et ideo qui peccauit non alterum Nathan querat, quoniam puto quod nec ipse presumat meritis se comparare sancti Dauid. Siquidem non regno tantum, sed in ipsa quoque prophetia cuius solummodo habebat auctoritatem  Nathan, multo fuerat excellentior rex Dauid. Et ille uehementer increpans peccatum prodebat occultum; nos autem hoc supplices petimus emendari, quod si uelimus celare non possumus, nec exaggeramus quod non in multos peccatum est. Et non tale aliquid petimus corrigi, quale fuit quod excommunicatione ulciscebatur Ambrosius. Illud enim, quamuis fuerit male gestum, creditum tamen erat Theodosii potestati. Quod autem nunc factum est, uel si rectum fuisset, recte non fieret: quia nulli regum hinc aliquid agere, sed solis est sacerdotibus datum. uerum sic quoque precauens, ne uidear mensuram, non quidem officii, sed meriti mei transgressus, nichil hinc imputare presumam. Hoc tantum simpliciter rogo, ut illos ipsos quos in isto decreto nouitio probauimus  esse damnatos, fideli mente consideres. Imprimis Philippum et Thomam Christi discipulos, qui ob hoc anathema facti sunt quod aliquando his que dicitur sapuisse Theodorus similia sapuerunt. Deinde sanctos Patres qui Chalcedona conuenerant, et epistolam Ibe reuerentissimi episcopi per suam sententiam rectam esse dixerunt; nec anathematizauerunt Theodorum Mopsuestie, cum ex ea recitari laudes eius audirent: insuper et epistolam beati Leonis illarum epistolarum exemplo uel testimonio defenderunt, in quibus et defensus est idem Theodorus et laudatus. Quorum uenerabilium Patrum primum memoratum Leonem animo contemplare, qui propter quod approbatis gestis eiusdem concilii predictam non anathematizauit epistolam, cum ipso  Chalcedonensi concilio a quo iudicata est orthodoxa, anathema factus est. Orientalem quoque synodum, quam a sapientissimo Ioanne Antiocheno congregatam, et a Chalcedonensi concilio approbatam ostendimus intuere, quod [1 1Kb] non solum non anathematizauit Theodorum Mopsuestie et eius dogmata, uerum etiam anathematizari prohibuit, eo quod multa similiter dicta et ab aliis anterioribus et gloriosis eius Patribus inueniret. Cui sancte Orientalium synodo uelut presidentem aspice Ioannem Constantinopolitanum, Theodori condiscipulum, et Gregorium Nazianzenum: quorum sententie congruens, aduersus calumniosos Ecclesie conturbatores eiusdem Theodori scripta defendit. Huic synodo etiam beatus Cyrillus  accedat, qui eius decreto consentiens, et simul prohibens quedam Theodori dicta redargui, dixit quod occasionem facerent contrario dogmati, quo tenebantur hi qui eam condemnari uolebant. Accedat etiam beatus Proclus Constantinopolitanus, qui non solum pariter uetuit abdicari Theodorum, uerum etiam testatus est quod eum nec uiuum aliquando culpauerit. Accedat etiam uenerabilis Domnus Antiochenus, qui sui decessoris Ioannis aliorumque precedentium collegarum sententiam tenens, Eutychi Apolinaris heresiarche impietatem renouare tentanti, et ob hoc Diodorum atque Theodorum anathematizare presumenti, primus restitit ad imperatorem Theodosium scribens. Quibus omnibus, ut de persona Theodori preiudicaretur Chalcedonensi concilio,  eque anathema dictum est, quod suo exemplo, siue testimonio, uel decreto prohibuerunt ne aut ipsi aut dogmatibus eius anathema diceretur. Sed ecce nos, religiose imperator, quocunque nisu tot sanctas reuerendasque personas in conspectum tue mentis adduximus: quis dabit, ut tu quoque considerans quod ex illis sint isti condemnati qui in regeneratione iustorum, cum sederit Filius hominis in sede maiestatis sue, sedebunt et ipsi super sedes duodecim iudicantes duodecim tribus Isrel, illis oculis in eos intendas quibus te ab eis non dubitas iudicandum, non quibus nunc Christi sacerdotes conspicis ad tempus tibi subiectos? Intuere igitur oculis fidei qua credis in Christum, uelut in quadam celesti curia considentes, summo  et primo loco Philippum et Thomam reuerendos apostolos, sequenti deinde ordine omnes quorum sententias memorauimus, simulque damnatos esse docuimus, beatissimos Patres: quibus licet pro tante cause merito uerba minime commendare possimus, quia nec persona permisit, quis tamen eorum condemnationis conscius, uel tacitum ferre possit aspectum, cum fideliter intelligentem magis terreant ipso silentio? uidentur enim per hoc condemnationem suam, nisi quantocius auferatur, futuro iudicio reseruasse, cuius et irretractabilis erit sententia, et sine fine perpetuum quod sententiam fuerit consecutum.





SYNOPSIS CHRONICA ANNORUM uIII Precipua queque digerens et illustrans, que in trium Capitulorum causa contigerunt.

 Anno Christi 546. Iustinianus imperator Theodori Cesariensis episcopi suasu librum edit aduersus tria Capitula, eorumque damnationi Mennam CP. et alios patriarchas cum episcopis suis subscribere cogit. uigilium etiam eadem ex causa Roma euocat.

Anno Christi 547. uigilius urbem regiam ingressus uIII kalendas Februarii, Mennam et alios Capitulorum damnatores a communione suspendit. Men  nam postea, Theodore Aug. rogatu, in communionem recipit die 29 Iunii. Iustinianus frustra uim adhibet ut a uigilio damnationem extorqueat.

Anno Christi 548. uigilius pacis studio ad damnanda Capitula inflexus conuentum habet episcoporum cui Facundus interfuit, et suam unumquemque sententiam scripto proferre iubet. Allatas ad se responsiones episcoporum mittit in palatium: et iudicatum  ipse ad Mennam sabbato sancto profert, in quo Theodorum Mopsuestenum cum dogmatibus suis, Ibeque epistolam, et scripta Theodoreti, salua synodi Chalcedonensis reuerentia, damnabat, Afris, Illyriis, Daimatis, aliisque in trium Capitulorum defensione perstantibus.

Anno Christi 549. Rusticus et Sebastianus diaconi sub anni exordium a uigilio deficiunt, et iudicatum impugnantes, uigilium per prouincias, tanquam synodi Chalcedonensis preuaricatorem infamant. Qua de re missus ab Aureliano Arelatensi Anastasius, litteras uigilio attulit pridie Idus Iulias.

Anno Christi 550. uigilius ualentiniano episcopo Scythie Xu kalendas Aprilis, et Aureliano Arelatensi III kalendas Maii rescribit, docens in iudicato  suo nichil admissum fuisse contra synodum Chalcedonensem. Rustico et Sebastiano falsi rumoris auctoribus gradus sui honorem et ministerium abrogat. Urgente porro Iustiniano, ut absolute ac sine mentione synodi Capitula damnaret, rem ad concilium generale deferendam persuasit, receptoque interim cum aliorum episcoporum manibus iudicato quod ante fecerat, omnem deinceps usque ad concilium de Capitulis questionem annuente principe interdicit.

Anno Christi 551. Iustinianus instigante Theodoro edicta in Capitulorum damnationem contra interdictum proponit. uigilius reclamat, et excommunicationem in eos indicit qui assensum prebuerint. Quam ob rem incenso ira Iustiniano, in basilicam Sancti Petri in Hormisda Augusto mense confugit: unde  illum per uim abducere conatus pretor populi tumultu repellitur. Accepto tandem per imperatoris legatos  sacramento, redit in domum Placidianam. Sed multis rursum iniuriis affectus, et insidiis appetitus, noctu iterum sub natale Christi Chalcedonem abiit ad sanctam Euphemiam.

Anno Christi 552. Missi a Iustiniano ad reuocandum uigilium senatores sex u kalendas Februarii re infecta redeunt. Missus etiam seorsim semel atque iterum Petrus referendarius, primo cum charta contumeliis in uigilium referta pridie kalendas, deinde ut ad reditum excitaret, pridie nonas. Nonis uero Februarii uigilius encyclicam de calamitatibus suis scribit, depositionisque sententiam in Theodorum quam ante sex menses condiderat, profert in lucem. Edictis posthec sublatis a Iustiniano, libellisque fidei et penitentie oblatis a Menna, Theodoro et  aliis, Chalcedone relicta redit Constantinopolim.

Anno Christi 553. Professiones alie uigilio die Theophaniorum edite a patriarchis, Eutychio qui Menne mortuo successerat, Apolinario et Domno. Synodus u generalis inchoata Iu nonas Maii. Cui abnuens interesse uigilius, ut suam scripto sententiam expromeret, constitutum pridie idus Maias misit ad Iustinianum, in quo trium Capitulorum defensionem resumit, et de iis que a synodo Chalcedonensi iudicata fuerant, nouari quidquam uetat. Ceterum synodus u tria Capitula damnauit. uigilius uero, quod damnationem approbare refugeret, in exsilium pulsus. Inde aliquot post annos Narsetis comitis opera reuocatus, cum Urbem repeteret, morbo in Sicilia exstinctus est post consulatum Basilii, ut uictor in  Chronico notat, anno 17, id est anno Christi 558.





FACUNDI LIBER CONTRA MOCIANUM SCHOLASTICUM [a 1Kb] . 

 Oportuerat, uenerabiles filii, ut qualecunque hoc opus a uobis impositum uestris ex more nominibus dedicarem. Sed metuens ne tanquam latebrarum nostrarum conscii, persecutorum quos fugimus incideretis in calumnias, nominare uos nolui. Nec pro uobis  id preloqui necessarium fuit, qui nostre pressure non estis expertes; sed pro aliis ignorantibus, in quorum manus hec forte uentura sunt. uolo autem uos nosse quia nuntius quem misistis, graui me infirmitate reperit laborantem: ita ut in talibus diebus, sicut et ipse poterit uestre sublimitati referre, nec usque in horam tertiam ualeam differre ieiunium.  Indicauit autem mihi ex uestro mandato, quod pro seculi nostri meritis et Mocianus iam reprehendere audeat conciliorum decreta, palamque iactare quod episcopi Africani aliarumque prouinciarum indigne statuerint uitare communionem eorum qui manifesto  promulgatoque decreto reueriti non sunt impugnare Chalcedonense concilium. Quando autem nobis cessare, quando requiescere conceditis, qui nos et Mociano respondere compellitis? Sed hoc quoque comperi, memorato nuntio mihi narrante, quia idem Mocianus uolens ad interdictam transgressorum communionem ignaros quosque deflectere, quedam  beati Augustini dicta circumferat; et que ille contra Donatistas conuenienter locutus est, inconuenienter ipse ad decipulam simplicium cause nitatur aptare presenti. Sic aliquando etiam Faustus Gallus [a 1Kb] in questione liberi arbitrii, male intellectis et incongrue adhibitis ipsius beati Augustini sententiis, fallebat et in assensionem sui erroris inducebat incautos: qui tamen a sancte memorie Fulgentio Ruspensi detectus atque conuictus est. Quid autem in hoc miremur? Neque enim melius loqui potuit Augustinus, quam prophete, quam apostoli et euangeliste; quorum uerbis similiter male intellectis, et incongrue adhibitis, tam multi heretici suos defendere conantur errores. Gaudeo tamen quod eum nuntiastis aperte iam confiteri quia Theodorum Mopsuestenum episcopum  in Ecclesie pace defunctum, eiusque doctrinam, cuius laudes in concilio Chalcedonensi recitate sunt nemine refragante, sed et epistolam Ibe antistitis Edesseni, que ibi est orthodoxa iudicata, et Theodoreti episcopi Cyrri scripta, qui assertor illic inuentus est epistole dogmatice pape Leonis, in Ipsius concilii Chalcedonensis preiudicium damnauerint impugnatores Ecclesie. Nam sanctus frater Abba Felix [b 1Kb] [* 1Kb] , inter alia mala quamplurima que nobis de illo scripsit, etiam hoc retulit, quod amicus factus fuerit Theodoro Cappadoci, et eum sepius presentauerit imperatori, quia capitula ei quedam subministrauit pro damnandis post mortem in Ecclesie pace defunctis. Sed et Carthagine similiter, ut aduertimus, astruebat quod predictus Mopsuestenus  Theodorus iuste ac regulariter post mortem fuerit condemnatus. Nunc ergo, quoniam indicastis eum culpare que prius uelut recta et inculpabilia defendebat, sed hoc tamen asserere, quod ipsorum impugnatorum Ecclesie communio sit ferenda, atque ad confirmationem ipsius assertionis beati Augustini uerbis contra Donatistas prolatis abuti: cegit me, ut uoluistis, non consideratis uiribus ualetudinis mee, et quomodocunque ineptis eius assertionibus respondere. Nam et codices ad necessaria testimonia requirenda, tanquam fugato et in latebris constituto, mihi nunc desunt: quia [1 1Kb] ipse unus est [c 1Kb] cui nullus placeat. Si autem uidetur quia nos Donatistis similes sumus, cur ipse non erubescit Tychonio similis inueniri,  quem fatuitatis beatus arguit Augustinus, quod reprehendens de suo schismate Donatistas, eis communicaret? An aliud iste nunc facit, qui Africam schisma fecisse atque ab Ecclesia segregatam esse confirmat, et ei communicat? cumque sibi solus uidetur sapiens, factus est unus ex illis de quibus dicit Apostolus: Euanuerunt in cogitationibus suis, et obscuratum est cor [2 1Kb] eorum: dicentes enim se esse sapientes, stulti facti sunt . Cur autem solis Donatistis, qui a schismate prosiluerunt in heresim, ut postea etiam de baptismate et diuina Trinitate male sentirent, et non omnibus hereticis, uel ab ipso beato Augustino, uel ab aliis Ecclesie doctoribus exprobratur quod malos in Ecclesia ferre noluerint, nisi quia Donatiste, nullis intercedentibus decretis  quibus oppugnata dicant antiqua de fide decreta, sese ab Ecclesia diuiserunt; alii uero, qui decretorum intercessione sunt separati, non de impatientia discessionis, sed de solo suo dogmate culpantur, quia iustam et necessariam haberent causam discedendi, nisi ipsi in dogmate fallerentur? Scripsit beatus Gelasius Romanus episcopus aduersus Acephalos magnum opus; nec eos uel ipse, uel alius quisquam culpauit de impatientia, dicens quia uel si praua essent Chalcedonensis concilii definita, communionem malorum ferre debuerant, nec se ab Ecclesia segregare; sed de hoc solo culpantur, quod sanam doctrinam recipere noluerunt. Cur, queso, nisi quod isti decretis interuenientibus, non sicut Donatiste ob alias sunt causas ab Ecclesia separati? Non ergo ulterius  abutatur in suam aliorumque perniciem nouus hic doctor assertionibus et exemplis quibus Donatiste repulsi sunt; sed attendat potius, qui, secundum prophete dictum: Noluit intelligere, ut bene ageret , aliam esse Donatistarum causam, et aliam que nunc agitur, in qua tot Patrum nostrorum sectamur exempla. Nam et cum Acacius Constantinopolitanus episcopus aliquid aduersus auctoritatem synodi Chalcedonensis auderet, non equidem, sicut nunc factum est, decreto cum anathemate constituto, sed sola inimicis ipsius synodi communione permissa: preuidens apostolica sedes quod, sicut exitus docuit, hec remissio ad destructionem concilii memorati pertenderet , eumdem Acacium, quamuis predicto Zenone resistente, damnauit. Qui mortuus quoque per libellos ordinandorum episcoporum nunc usque damnatus est. At postquam contigit ut in libellis suis episcopi ordinandi Theodorum Mopsuestenum cum suis dogmatibus, et epistolam Ibe, et Theodoreti scripta damnarent, memoratus Acacius et alii concilii Chalcedonensis aduersarii, damnationi subtracti sunt. Quia igitur supradictus Zeno, sedis apostolice decreta contemnens, predicto Acacio communicabat, et omnes Ecclesias in sui regni finibus constitutas idem facere compellebat, Anastasio deinde in imperium et in presumptionem similem succedente, omnis Oriens, preter  admodum paucos qui in illa multitudine occulti latebant, a communione sedis apostolice remotus per 40 ferme annos usque ad tempora Iustini permansit. Et cum quidam per illud tempus eiusdem partis episcopi communionem sedis apostolice sibi ac suis Ecclesiis portularent, non impetrauerunt, donec principis Iustini temporibus Acacii damnationi subscriberent. Nec tamen quisquam eorum dixit: Nos zizania non sumus, sed zizania toleramus, ne simul eradicemus et triticum. Cur autem et hoc apostolice sedi non dicerent, si et talibus causis similitudo ista congrueret: Imo nos recte facimus, nos in mandatis Euangelii permanemus, qui zizania toleramus, quam uos, qui pro zizaniis simul eradicastis et triticum, aut discessistis a tritico? Quid igitur hic  dicemus, religiosi filii? Nunquid per tot annorum spatia non est inuentus quisquam in Romanis sacerdotibus, a Felice Acacii damnatore [a 1Kb] usque ad Hormisdam, qui Orientis reconciliauit Ecclesias, inter quos fuerat enim [* 1Kb] beatus Gelasius in sanctitate uite atque scientia per uniuersum mundum celebrioris fame gloria predicatus, non est inuentus uel in Romano clero, [1 1Kb] Christiana plebe inibi consistente, uel in cunctis occidentalibus Ecclesiis, qui uel tantum esset pro Ecclesiarum unitate sollicitus quantum magister hic nouus nouissimis temporibus destinatus; ut nemo cognosceret et doceret quod in eadem quoque causa malorum communio toleranda foret, ne cum zizaniis eradicaretur et triticum? si fas est credere quod scientia et disciplina seruande  unitatis a beato cepit [2 1Kb] Augustino, cuius aduersus Donatistas conuenientia scripta inconuenienter iste cause presenti nunc adhibet. Et ideo preclarus Ecclesiarum  doctor Hilarius, et ceteri antiquiores cum eo Patres quorum supra meminimus, non obserua uerunt que ad custodiam pertinent unitatis, ut priusquam aliquid contra Nicenum concilium statueretur, ab eorum qui hec moliebantur sese communione subtraherent. Quamuis, ut diximus, ipsi Donatistas ante damnauerint, tamen nunquid et apostolica sedes, cum postea pro uiolatis Chalcedonensis concilii decretis resistente Zenone damnaret Acacium, hec atque huiusmodi scripta beati Augustini non legerat; tametsi putetur minus per semetipsam intelligere potuisse que ad obseruantiam pertineant unitatis, ut Acacium damnaret, quem sine multo tritico imperator expelli non sineret? Sed nec Romana Ecclesia reconciliare debuit Orientis Ecclesias, et eas in communionem  sub debita satisfactione recipere; sed Ecclesie potius Orientis, que zizania tolerauerant, Romanam Ecclesiam reconciliare debuerunt a tritico separatam. An propterea factum non est quod iste adhuc per Ecclesiam catholicam sicut nunc docere non posset? aut potius quod necdum ad Ecclesiam catholicam deuenisset qui hanc peruersam atque confusam ei uult inferre doctrinam, et utinam non Augustini nomine coloratam? Nam uult apostolicam sedem, que tunc aliis culpam dimisit, ipsam potius cum ceteris qui eius in Acacio sententiam seruauerunt, ueluti pro facto schismate fuisse culpabilem; et more suo nemini parcens, illos quoque Orientales quibus petentibus dimissa est, uideri uult ad schismaticos Occidentales fuisse conuersos, quos ipsi ad se conuertere  debuerunt. Et hec quidem nobis ad istius conuictionem sufficerent, si aduersarii, quos et ipse culpat non inferentes anathema Chalcedonensi concilio, neque in nos omnes, sed aliquid aduersus eius auctoritatem gerentes, ipsi potius a nobis, sub anathemate damnarentur. Nunc autem, illis impie gerentibus, et nos ac Patres nostros anathematizantibus, seseque per hoc anathema segregantibus ab uniuersa Christi Ecclesia, nos qui Deo regente in paterna sententia et communione perstamus, nos, inquam, in Ecclesia cui dederunt anathema, statuimus secundum Christiane religionis obseruantiam non communicare ab Ecclesia segregatis. Non igitur uel hoc isti concesserim id nos fecisse quod cum suis collegis Hilarius fecit, qui nullo adhuc in preiudicium Niceni concilii procedente decreto cum  prima contrariorum molimina presumpsissent [3 1Kb] , properauerunt ab eorum se communione diuidere.  Non isti concesserim quod Africana Ecclesia se ab impugnatoribus Chalcedonensis concilii segregauerit, sed potius quod iam segregatis communicare uitauerit. Unde acceptabilius potest quisquam diligentior et in zelo Dei feruentior, exemplo Hilarii, nos de tarditate culpare, quam de schismate uel de festinatione Mocianus arguere. Quis porro, nisi uecors ac sibi sapiens, et, sicut dicit Apostolus: Frustra inflatus sensu carnis sue , contra totius Ecclesie iudicium, non respiciens uel exitum rerum qui consecutus est, reprehendere audeat Hilarium prudentem ac moderatum gubernatorem Ecclesie, qui neque ipsis Galliarum episcopis, quod eos in tanta causa tacuisse crederet, nec aduersariis restitisse, litteris saltem communicare pertulerit? aut quis illum  non audens reprehendere, Africanam leuitatis uel impatientie reprehendat Ecclesiam; que non nisi aperto iam promulgatoque decreto anathematizatum uidens Chalcedonense concilium, et omnes qui eius sententiam tenent, damnatoribus Patrum suorum ac suis communicare uitauit, non quasi Augustini aduersus Donatistas doctrine contraria, sed Hilarii [1 1Kb] contra impugnatores uniuersalis synodi obseruantiam consecuta? Ut autem noueritis quomodo in adiutorio Dei qui nos regit ac dirigit, Augustinum concorditer Hilariumque sectemur, nec eos sibi uelut contrarios opponamus, ut altero approbato improbemus alterum, sed pro causarum diuersitate utrumque sectemur, accipite que in iudicio ipsius uigilii [a 1Kb] inter alia fuerim prosecutus, sicut edite nobis ab officio tertie  actionis gesta declarant. »Peto, inquam, de iustitia uestra, utrum suscepta sit a synodo Chalcedonensi epistola Ibe, que uelut Nestoriana damnata est, inquiratis; et dum constiterit non obesse synodo quod pars aduersa de Theodori persona proponit, sic ea que proferre uolunt relegi permittatis: ne forte que aguntur ad retractationem uideantur memorate synodi pertinere. Ego enim fateor simpliciter beatitudini uestre, non pro Theodori Mopsuesteni damnatione me a contradicentium communione subtraxisse. Hoc enim uel si approbandum non sit, ferendum tamen existimo, nec tantam esse causam iudico, pro qua deberemus a communione multitudinis segregari. Sed quia ex persona Theodori epistolam Ibe Nestorianam probare conati sunt, et ex epistola Ibe  synodum a qua suscepta est improbare.« In his itaque uerbis meis cognoscitis imprimis pro statu generalis synodi me fuisse sollicitum, ne quod Acephali semper quesierunt, in retractationem deducta frangeretur  eius auctoritas. Deinde uidete quod non ab isto nunc discimus quia pro Ecclesie unitate ferendi sunt mali, sicut docuit Augustinus. Nam eum dixi: Ego enim fateor simpliciter beatitudini uestre, non pro Theodori Mopsuesteni damnatione me a communione contradicentium subtraxisse, hoc enim uel si approbandum non sit, ferendum tamen existimo, nec tantam esse causam iudico, pro qua deberemus a communione multitudinis segregari, doctrine Augustini memorem me fuisse monstraui. Sed quoniam et Hilario eiusque collegis contrarius esse non debui, qui cum procul dubio multos et ipsi malos in Ecclesiis [2 1Kb] sufferrent, schismaticosque damnarent, non tamen ferendos iudicauerunt esse [3 1Kb] illos Ecclesiarum prepositos, qui suis decretis auctoritatem generalium  synodorum, per quas munitur Ecclesia, conarentur infringere: propterea secutus adieci, dicens ideo me istorum uitasse communionem, quia ex persona Theodori epistolam Ibe, in qua eius doctrina laudata est, Nestorianam probare conati sunt, et ex epistola Ibe synodum a qua suscepta est improbare. Nam que alia causa fuisse dicenda est, ut post centum et uiginti sue defunctionis annos damnaretur cum dogmatibus suis episcopus in Ecclesie pace defunctus, uel epistola cuius auctor incertus dicitur? Non enim uel hoc fatentur quod Ibe sit, sed quod eius esse dicatur. Aut cur tantorum in hoc episcoporum subscriptio quereretur, nisi quia non paucorum, sed multitudinis consensus preiudicare posset uniuerso concilio? Et quoniam iudex hoc se nescire fingebat,  petiui simul ac dixi: »Hoc ergo primum me demonstrare precipite, ut doceam false negari quod a sancta synodo Chalcedonensi recepta fuerit, et omnia contradicentium figmenta redarguam, quibus eam in destructionem synodi Chalcedonensis uelut impiam damnauerunt.« Sed quoniam occulta eius ante iudicium pollicitatio tenebatur, in qua se spopondit eadem capitula damnaturum, ut se quasi per ignorantiam posset abluere, probationem quam offerebam, quamque ipse instanter exigere debuit, me facere non permisit. Sed gestis de medio sublatis, quibus causa ceperat aperiri, et interrupto suo iudicio, a considentibus episcopis flagitauit, ut quid eis de causa uideretur prolata quisque in scriptis responsione signaret. Et quia illi episcopi maxime Constantinopolim  occurrerant in eius aduentum, quorum nulla in hac causa subscriptio tenebatur, et de sua fuerant integritate securi, per occasionem huius interrogationis ipsi quoque separatim compulsi sunt ab aduersariis  Ecclesie quomodo dictauerunt in preiudicium magni concilii respondere. Ac ne postea subtraherent, et que scripto responderant iudicio non offerrent, iam sub prosecutione ipsorum atque custodia palam ad illum deducebantur tradere sua profana et detestanda responsa. Oculis nos hec uidimus. Acephalos coram ipso iudice alacres et exsultantes aspeximus, cum episcopos ad eum adducerent eadem responsa portantes. Et quando hec sic inhereant cordibus audientium, aut sic ea detestari ac lugere possitis, sicut nos, in quorum animis ipsorum malorum adhuc imago uersatur? Suscipiens uero ille memoratas responsiones, post aliquot dies ad palatium detulit, atque alteri tradidit parti, in preiudicium synodi Chalcedonensis cum aliorum chirographis qui antea subscripserant  reseruandas. uerum ne suis traditor uideretur, talibus uerbis eos fefellit, ut diceret: Quid apud nos reseruamus ista contraria synodo Chalcedonensi responsa, ut inuenta quandoque in Ecclesie Romane scrinio a nobis approbata credantur? Sed afferamus illa in palatium, et de illis agant [1 1Kb] : ipsi iam nouerint. Quasi ea scindere uel urere ipse non posset, aut per suam euacuare sententiam, aut ipsis a quibus fuerant data refundere: que nec suscipere ab eis, nec extorquere debuerat, si uere preiudicium generalis synodi precauebat. Atque ista [2 1Kb] solita fictione, fingens eius preiudicium se cauere, hoc pro uoluntate contrariorum fecit, quod ei si dissimulemus preiudicet. Quomodo enim non preiudicet, si demonstrentur 70 circiter episcopi cum Romano antistite  Constantinopolim congregati, ut illos omittam qui ante subscripserant, condemnasse cum approbatoribus suis epistolam a Chalcedonensi concilio approbatam? et illum episcopum, cuius doctrine laudes in memorato Chalcedonensi concilio recitate sunt nemine resistente, cum suis dogmatibus anathematizasse post mortem, scientibus ceteris, et in eorum communione manentibus? Ob hoc ergo necessarium fuit non modo ab eorum nos communione subtrahere, uerum etiam, quia potiorem uidebantur in Ecclesia tenere locum, qui primi huic preiudicio imperatore iubente cesserunt, ne ipsorum magis tenenda sententia uideretur, commemorare, quod alibi fecimus, quomodo siue Menas Constantinopolitanus, siue Zoilus Alexandrinus, siue Antiochenus Ephremius,  et Petrus Hierosolymitanus, antequam uel consentirent uel cederent, testati sunt fieri non debere. Ob hoc etiam de ipsius episcopi Romani chirographis, uel prius ambitionis impulsu, cum fieri arderet episcopus, uel postea uenalitate parti alteri factis, necessarium duximus non tacere, ne auctoritate nominis eius preiudicium fides uera sufferret. Quod si hoc non fuisset, neque ipse prius uniuersam  anathematizasset Ecclesiam, seruare nos in illo oportuit sententiam suam, sequi quod nobis prebuit prisce integritatis exemplum. Nam priusquam hoc et ipse committeret, scribens de itinere Constantinopolitano episcopo, qui preiudicio magne synodi primus assensit, sed quem litteris suis preueniens, ait: »Quapropter credidimus indicandum quod dominus filius noster clementissimus imperator per Leonem illustrem uirum nos serenissimis hortatur affatibus, ut pacem quam Christus Dominus Deus et Saluator noster supra omnia holocausta diligit, uobiscum et cum uniuersis fratribus et cepiscopis nostris, et custodiente stabili firmitate seruemus. Quam piissimi principis adhortationem libenter amplectimur. Sed si pacis bonum, sicut locum sacerdotii tui  conuenit, sapienter attendas, et aduertere et predicare te necesse est que pax in Dei Ecclesia sit tenenda, cum Apostolus, qui Dominum nostrum spiritum in se loqui perhibuit, ait: Pax Christi, que exsuperat omnem sensum, custodiat corda uestra et intelligentias uestras . Ipse autem Christus Deus noster uolens perfecte [a 1Kb] pacis indicia demonstrare, dicit: Pacem meam relinquo uobis, pacem meam do uobis: non quomodo mundus dat, ego do uobis . Qualem enim mundus dare possit, ipse nos instruit per prophetam qui ait: Dicentes, pax, pax, cum non esset pax . Et illud simili ratione pensemus, quia in apostolorum actionibus de perfecta pace sic est de credentibus in Domino declaratum, quod erat in illis cor unum et  anima una . Multa ergo sunt que de terrena et celesti pace discernenda inueniamus scripta. Que quia uos non credimus ignorare, sufficiat excerpsisse pauca de plurimis, ut magis tue fraternitatis possit estimare iudicium que pax potius a sacerdotibus sit tenenda.« Nonne perspicuum est et euidenter apparet ex his que memorauimus, quod et ipsi contrarii qui a nobis in multis dissentiunt, in hoc tamen consentiant, quod in talibus causis preuaricatorum sit uitanda communio? et quod illa pax a Dei sacerdotibus in Ecclesia sit tenenda que statum ipsius non subuertat Ecclesie? subuertitur autem, si eius de fide generalia constituta decretis aliorum sacerdotum qualibet occasione frangantur. Propter quod et illos qui talibus communicauerant ueniens  in regiam ciuitatem a communione suspendit [b 77Kb] . Qui sic rursus in memoratis suis litteris dicit: »Quando nobis non sit incognitum quia diaconus Stephanus tunc responsalis nostre, cui per Dei gratiam presidemus, Ecclesie, cum plurimis Christianis quandiu uixit a tua se communione suspenderit; et in Siciliensi insula constituti, fratre et cepiscopo nostro Datio referente, didicimus quod et ipse et alii consacerdotes  nostri, et multi filii Ecclesie Christiani, a tua se nichilominus communione subtraxerint; et dum causas exorti quereremus scandali, ante dictus frater et cepiscopus noster respondit hoc fraternitatis tue fecisse personam, quod a nullo decessorum tuorum decessorumque nostrorum temporibus qualibet fuisset ratione commissum.« Cernis quod non solus hic iudex eiusque diaconus [1 1Kb] , sed et Datius Mediolanensis episcopus, cum aliis sacerdotibus, talium preuaricatorum communionem ferendam esse non duxerit? Quid igitur adhuc nobis de hoc questio commouetur, unde nec inter contradicentes inuicem ulla est contradictio, nec inter dissentientes in multis habetur ulla dissensio? Nam iudex asserit quod inuitus illud protulerit iudicatum [a 2Kb] . Nos contra  respondemus quod ultro per ambitionem pollicitatione facta peccauerit, nec ulla sustinuerit tormenta, quibus cessisse credatur. Cumque hoc inuitum se fecisse asserat, rursus ibidem dicit quod ignorans fecerit. Nos uero probamus non eum potuisse ignorantem facere, quod inuitum se asserit admisisse. Post hec etiam uideri uult nichil in preiudicium Chalcedonensis egisse concilii. Cui nos suas excusationes opponimus: quia nisi hoc egisset quod preiudicaret, nequaquam se uel de principum uiolentia, uel de sua ignorantia purgare atque absoluere niteretur. Cum igitur multa inter nos de his atque aliis inueniatur esse dissensio, inde tamen conuenit inter partes, et apud omnes sine ulla controuersia constat, quod in talibus causis preuaricatorum sit communio uitanda.  Denique nec Sorcius precipuum decus partis ipsorum, et quem esse nisi cum talibus non deceret, huic sententie contradicit, imo uero et aliquid amplius ipse dicit. Nam scribens beato seni Betho [b 1Kb] , priusquam nauigaret, que damnauerat resumpturus, anathema quod Africana concilia non fecerunt, in eos protulit dicens: »Anathematizo Eutychem cum omnibus sectatoribus eius adiutoribusque ipsius, quicunque conantur tomum sancti concilii Chalcedonensis in aliquo infringere; et quicunque epistolam Ibe quam illud sanctum concilium Chalcedonense suscepit, anathemat, anathema mihi est.« Proinde si Mociano displicet in simili Niceni concilii causa obseruantia Hilarii et aliorum collegarum eius, per quos orthodoxa fides in illa tempestate seruata est  atque ad nos intaminata peruenit; si displicet etiam sollicitudo et cautela sancti atque doctissimi orthodoxi uiri Hieronymi; si displicet in Chalcedonensis quoque concilii causa dudum nobis prebitum in Acacio a tantis presulibus apostolice sedis exemplum, uniuersalis Ecclesie consensione firmatum; si displicet quod in presenti quoque ipsius concilii oppugnatione statuerunt Africana concilia; si displicet quod aliarum quoque prouinciarum episcopt faciendum esse uiderunt, sicut Illyrici atque Dalmatie: placeat uel quod ipse uigilius, uel quod ipse Sorcius sensit, quod in huiusmodi causis communio talium preuaricatorum uitanda sit. Idcirco beatus quoque Stephanus presul apostolice sedis, cum sanctum Cyprianum atque alios Afros episcopos, de  baptizandis omnibus hereticis decreuisse cognosceret, quamuis, ut dictum est, nullo interposito anathemate, neque aduersus ulla concilii generalis antiquiora decreta aut conniuentes hereticis talem senentiam protulissent, continuo tamen ei denuntiauit quod si qui hoc auderent, ab Ecclesia pellerentur: et Stephani potius quam Cypriani sententiam tenet Ecclesia, non solum de non rebaptizandis hereticis, uerum etiam de rebaptizantibus non ferendis. Sed uir prudentissimus Augustinus, ad arguendos de suo schismate Donatistas, qui auctoritate beati Cypriani sacrilegium quo baptisma iterant conantur defendere, sufficere credidit eius exemplum: quia cum aliter quam plures aliarum prouinciarum episcopi de baptismo saperet, non tamen se quemadmodum ipsi Donatiste  ab Ecclesia segregauit. Segregaret autem, si inter se ac dissentientes anathema definisset [2 1Kb] . Hoc igitur exemplum beati Cypriani huius assertionem nichil adiuuat, ut uidetis, sed quomodo nos potius adiuuet, uidere debetis. Dicimus ergo quoniam sicut quamuis rebaptizantes Donatistas damnemus ab Ecclesia separatos, non tamen damnamus Cyprianum et socios eius, qui nullius anathematis interpositione ab Ecclesia se diuiserunt, cum de baptismate definirent quod nunc uidetur occasionem Donatistarum errori dedisse. Ita quamuis damnemus Nestorianos ab Ecclesia separatos, non tamen damnamus Mopsuestenum Theodorum, qui nullius anathematis interpositione ab Ecclesia [3 1Kb] diuisit, uel si aliquid scripsit, quod forte nunc uidetur occasionem Nestorianorum  errori dedisse. Et sicut nobis sufficit sententias de baptismo Cypriani et sociorum eius respuere, nec sub anathemate condemnare, ita si quid forte minus intelligens Theodorus male scripsit, sufficit nobis respuere, nec sub anathemate condemnare: quoniam hanc reuerentiam semper Ecclesia detulit in gremio pacis sue atque honore defunctis, ut non solum eos qui forte in talibus questionibus per ignorantiam humane infirmitatis errassent, uerum nec ipsa eorum dicta, sicut hereticorum, sub anathemate condemnaret. Hereticum enim non humane infirmitatis ignorantia, sed peruicacia facit. Unde beatus Augustinus in libro de Catechizandis Rudibus: »Quanquam, inquit, et illi qui catholici ex hac uita migrarunt, et aliquid litterarum Christianarum posteris  reliquerunt, in quibusdam locis opusculorum suorum, uel non intellecti, uel, sicuti est humana infirmitas, minus ualentes acie mentis abditiora penetrare, et uerisimilitudine a ueritate aberrantes, presumptoribus et audacibus fuerunt occasioni ad aliquam heresim moliendam atque gignendam.« Catholicos itaque dicit ex hac uita migrasse catholicus Augustinus, qui in Ecclesia constituti per humanam infirmitatem minus ualuerunt acie mentis abditiora penetrare, et uerisimilitudine a ueritate aberrauerunt: nec uult eos hereticos dici, quamuis presumptoribus et audacibus occasioni fuerunt ad aliquam heresim moliendam atque gignendam. Et ideo beatum Cyprianum eiusque collegas, qui per humanam infirmitatem in questione baptismatis errauerunt, uel  Theodorum Mopsuestenum, si a ueritate in aliquo forte aberrasse monstretur, et de hac uita in ipso positus errore migrasse, hereticos non dicimus, quos usque [2 1Kb] in fine mansisse in Ecclesia catholica non negamus. Frustra igitur nescio qua iste ad causam non pertinentia solite sibi colligebat exempla, quibus probare nitebatur sepe dictum Mopsuestenum Theodorum iuste ac regulariter fuisse damnatum. Non enim, si quisquam damnandus [3 1Kb] episcopus, qui moriens hereticum in suis facultatibus testamento fecit heredem, acie mentis ut hoc faceret abditiora penetrare non ualuit, aut uerisimilitudine a ueritate aberrauit; sed manifestum facinus non infirmitatis ignorantia, sed uoluntatis prauitate commisit. Inde est quod Philippo dicenti: Domine, ostende nobis Patrem,  et sufficit nobis , impune cessit tanto tempore Christum non cognouisse. Ananie uero et Sapphire subtrahentium de pretio sui predii commissum paulo ante delictum mortis pena est protinus consecuta. Aliter itaque iudicatur a Domino simplex pietatis ignorantia, et aliter duplex conscientia prauitatis. Et apostolica quidem sedes per beatum Gelasium nefas iudicat post mortem condemnare [a 2Kb] quempiam in Ecclesie pace defunctum, cum dicit: »Quod super nostre facultatis est modulum, diuino iudicio relinquamus. Non autem nobis poterunt imputare preuaricationis offensam, si uiuentibus remittamus, quod Ecclesie Deo largiente possibile est, qui nos etiam mortuis aut ueniam aut condemnationem dare poscunt, quod nobis possibile  non esse manifestum est: quia cum dictum sit: Que ligaueritis super terram, erunt ligata et in celo , quos non esse iam constat super terram, non humano, sed suo iudicio reseruauit. Nec audet Ecclesia sibimet uindicare quod ipsis beatis apostolis conspicit non fuisse concessum. Si enim licet ligari mortuos, licet et solui; et si licet mortuis damnationem inferre, licet et ueniam dare.« Sed si forte cuiquam uidetur illam tenere sententiam qua damnandi creduntur aliqui in Ecclesie pace defuncti, et non magis hanc apostolice sedis que soli hec intelligit diuino iudicio reseruatum, et concesserit 4 1Kb] quoniam si licet ligari mortuos, licet et solui, et si licet mortuis damnationem inferre, licet et ueniam dare: consequens non est ut ei propterea uideatur etiam  Mopsuestenus Theodorus esse damnandus. Non enim eos impetit illa sententia qui, sicut beatus Cyprianus eiusque socii, per humanam infirmitatem minus potuerunt acie mentis abditiora penetrare, et uerisimilitudine a ueritate aberrauerunt, sed eos potius qui probantur scientes uolentesque peccasse. Insuper et notum est quod de hac Theodori causa tum fuerit iudicatum, cum Apolinariste progenitores Acephalorum, cum quibusdam dictorum eius capitulis eum quererent abdicari, et a Ioanne Antiocheno atque orientali concilio, nec non Cyrillo Alexandrino, et Proclo Constantinopolitano repulsi sunt. Sed nunc in preiudicium magne synodi Chalcedonensis resuscitatur eius questio ante centum et uiginti annos finita et obliuioni iam tradita. Cui preiudicio quoniam  communicare timuerunt beate memorie Marianus [1 1Kb] Doracenus et Basiliscus Serdicensis episcopus, sed et Lampridius presbyter et abbas Hierosolymitani monasterii, Mocianus eos Constantinopoli, ut se commendaret, in gehennam abiisse dicebat. Sed non hac uia pergitur in gehennam, quam Hilarius cum suis collegis, quam Hieronymus tenuit in causa Niceni concilii, quam tot apostolice sedis antistites postea secuti sunt, cum temporibus Zenonis uiderent Chalcedonense concilium similiter impugnari. Sed illa gehenne est uia, quam pro uoluntate Constantii apud Ariminum et Seleuciam Isaurie ingressa est temporibus Sirmiensis multitudo: quam et iste secutus est, qui Wandalis regnantibus Arianus fuit; deinde imperio succedente Romano, cum tempore  uersus est ut catholicus uideretur; nunc etiam de palatio preiudiciis catholice religionis exortis  eadem sequitur, quoniam sicut uidetis actionem illi consiliarii prestiterunt: qua non contentus, adhuc ambire non cessat ex aliorum quoque perditione aliquid sublimius adipisci. Sic quippe tempore isto proficitur; et sicubi potest, per tales adiutores [2 1Kb] consueta nequitia, testimoniis inconuenientibus undecunque collectis, etiam hoc suadet, quod licet Chalcedonense concilium retractetur. Ubi uero id non potest suadere, aut nefandum illud iudicatum excusat, aut condemnationem defendit Mopsuesteni Theodori; aut si nichil horum potest, sub nomine pacis et regis, ad pollutam communionem uel temporalis utilitatis cupidos, uel indoctos et improuidos conatur inducere: illos inuitans promissionibus, istos uerisimilibus rationibus fallens, qui legunt tantum uel  audiunt que scripta sunt, causam uero pro qua scripta sunt non requirunt





FACUNDI EPISTOLA FIDEI CATHOLICAE IN DEFENSIONE TRIUM CAPITULORUM.



 Mouet quosdam et requirunt que sit trium Capitulorum causa, pro qua uniuersa totum pene per orbem scandalizantur Christi membra; dicuntque quid potest catholice Ecclesie nocere damnatio que facta est Capitulorum, siue personarum sit siue dictorum? Presertim, inquiunt, cum et ipsi damnatores se profiteantur cum non damnantibus fidem tenere, uno symbolo baptizare, unoque ritu tam solemnia lectionum, quam etiam sacrificii ordinem celebrare. Quibus, quoniam compendiose rationem sibi reddi flagitant, sic breuiter Domino largiente respondendum est, ut isti ipsi trium Capitulorum damnatores, qui negare non possunt causam eorum in Chalcedonensi sancto concilio ante centum et uiginti fere annos fuisse determinatam, dicere primitus cogantur, utrum  catholice Ecclesie in qua baptizati sunt antequam eorum damnatio impie proueniret, nocuerint an non nocuerint. Si nocuisse dixerint, notam erroris et criminis catholice Ecclesie conuincuntur importare: ut aut heretica, quod dici nefas est, fuerit, cum quos isti uelut hereticos damnauerunt, illa non solum non damnauit, sed insuper et laudauit, dictaque eorum ex decretis Chalcedonensis synodi orthodoxa pronuntiauit: aut certe ignorantie nubilo  circumsepta ab omnibus heresibus denotanda, cum per tot annorum curricula nesciuit, neque intelligere potuit, quod isti ante 15 aut 16 annos, uariis et peregrinis contra apostolicum preceptum abducti doctrinis et obsequendo iussionibus palatinis cognouerunt. Ac per hoc et ipsi heretici sunt, et ab hereticis baptizati, neque adhuc ab aliquo reconciliati: quoniam, sicut dicunt ipsi, sunt catholici qui nuper tria Capitula damnauerunt, uel damnant, ipsisque damnatoribus communicant; heretici autem qui nec damnauerunt, nec damnant, nec damnantibus communicant. Que cum ita sint, aut illa utique fuit, sicut uere fuit, et est, eritque catholica Ecclesia, que tria Capitula nec damnauit, nec damnat, nec istis scelestissimis damnatoribus eorumque communicatoribus  nisi sub merita satisfactione communicat; et isti procul dubio heretici, qui nouiter admiserunt, quod in Ecclesia que eos regenerauit non acceperunt: aut si illa, quod audire sacrilegum est, non fuit catholica Ecclesia, isti simili modo remotis ambagibus heretici sunt, quia, ut dictum est, ipsa eos Ecclesia baptizauit que Capitula ista nunquam damnauit. Quas ob res utrolibet obiecto respondeant, heretici conuincantur necesse est Si autem, quod  uerum est, nichil nocuisse eadem Capitula per centum et amplius, ut predictum est, annos catholice Ecclesie dixerint, multo magis magisque se reos intelligant inexcusabiliter: animaduertant quantum mali contra eius decreta commiserint damnando quod illa non damnauit; cognoscant quid egerint, et sentiant se ab ea precisos, cuius decreta quantum in ipsis est conuellentes, hereticorum se cateruis fauendo eorum uotis pertinaciter aggregarunt. Siquidem ab Acephalis hereticis, id est Semieutychianis, exquisita et elicita Capitulorum damnatio; et uigilii atque Pelagii Romanorum preuaricatorum, et Primasii Byzaceni precipui doctoris Acephalorum, edita contra Ecclesiam scripta protestantur. Que cum ita sint, quomodo iam et illud eis poterit constare,  quod dicunt unam se cum non damnantibus fidem tenere? Cum nos in uno Domino nostro Iesu Christo Dei et hominis Filio, duarum naturarum proprietatem in unitate persone confiteamur, quod catholica semper custodit et docet Ecclesia. Isti autem parendo Acephalis, et in scripto dicentes: »Anathematizamus impiam epistolam Ibe quam ad Marim Persam scripsit, cum his qui uindicant eam, et rectam esse dicunt, uel partem eius:« omnem procul dubio anathematizasse probantur Ecclesiam, que eam uindicauit et uindicat, rectamque esse dixit, et dicit: ut pote que hoc de Incarnatione Christi, in qua salutis nostre sacramentum consistit, confitetur quod eadem per omnia continet epistola. uerba quippe eiusdem epistole, ubi sanitas catholice confessionis,  post alia sic se habent: »Ecclesia autem sic dicit: Due nature, una uirtus, una persona, quod est unus Filius Dominus noster iehsu Christus.« Quapropter si hec duarum naturarum Domini nostri Iesu Christi in unitate persone confessio, ut isti dixerunt, impia est et sine Deo, dicant ipsi nouiter quid sit pium recteque Christianorum fidei conueniens. Profecto ergo, sicut ueritas eos ex operibus et scriptis eorum redarguens fateri cogit, aut unam in Christo naturam, sicut Eutychiani uel Acephali, quorum uotis cesserunt, et ab Ecclesia recesserunt, dicunt, aut nullam: quod quam sit impium et blasphemum, atque a catholica ueritate alienum, quisquis sana est preditus mente absque dubitatione cognoscet. Nunc deinde illud pertractemus, quod dicunt uerbis,  uno se symbolo baptizare, utrum rebus et effectibus uerum eis esse constet. Quod ut liquido clareat, ipsius symboli primitus consideranda est atque pensanda uis magnitudoque ueritatis; quoniam nisi precesserit per quod creditur, uirtus munusque credulitatis, quod subsequitur, nequaquam conceditur, sicut scriptum est: Nisi credideritis, non intelligetis . Symbolum itaque, collatio siue pactum quod fit homini cum Deo, patres nostri catholici doctores interpretari docuerunt. Quoniam ergo pactum cum Deo fecimus, et sic in uno sancte Trinitatis nomine baptizati sumus, si quis unum iota uel unum apicem ex pacto quod cum Deo iniit dissoluerit, sine dubio fidem qua Deo credidit, et ipsum  Deum cui credidit, perdidisse conuincitur. Qui autem sint qui hoc uiolauerint pactum mox uidebimus, cum ipsius symboli uerba, non quidem in ordinem prolixitatis uitande gratia, sed admodum delibando posuerimus. Principium itaque symboli hoc est: Credimus in unum Deum Patrem omnipotentem; et in unum Dominum Iesum Christum Filium eius, natum ex Spiritu sancto et Maria uirgine, qui sub Pontio Pilato crucifixus est et sepultus; tertia die surrexit a mortuis; ascendit in celum, sedet ad dexteram Patris, unde uenturus est iudicare uiuos et mortuos, et reliqua. En certe in hoc nunc omnis consistit questio de uiuorum mortuorumque iudicio: quod contra nullam aliquando heresim, ut illud de equalitate Patris et Filii in Niceno concilio contra Arium, uel de omnipotentia  Spiritus sancti in Constantinopolitano contra Macedonium, in symbolo est additum, a nulla unquam heresi, nisi ab hac nouissimis temporibus uelut ex compacta omnium hereticorum fece exorta, uiolatum est; per damnationem scilicet uiuorum mortuorumque quam sic in scripto protulerunt, dicentes inter alia: »Si quis defendit impium Theodorum et impia eius conscripta, sed non anathematizat eum et impia eius conscripta, et omnes qui suscipiunt uel defendunt eum, et dicunt orthodoxa eum exposuisse; et qui scripserunt pro eo, et eadem illi sapuerunt, uel scribunt pro eo uel impiis eius conscriptis, et eos qui similia illi sapiunt uel aliquando sapuerunt, talis anathema sit. Si quis defendit impia Theodoreti scripta, sed non anathematizat ea, et eos qui similia eius  sapuerunt uel sapiunt, talis anathema sit. Si quis defendit impiam epistolam quam dicitur Ibas ad Marim Persam hereticum scripsisse, sed non anathematizat eam et defensores eius, et eos qui dicunt eam rectam esse, uel partem eius, et eos qui scripserunt, uel qui scribunt pro ea, uel pro impietate que in ea continetur, et presumunt eam defendere, talis anathema sit.« Qua blasphema sententia et illos mortuos quos in corpore constitutos nemo damnauit, nec hereticam eorum doctrinam quisquam iudicauit, imo uero, sicut euidentissimis documentis probari potest, orthodoxam synodica Patrum pronuntiauit auctoritas, et deuota hactenus conseruauit conseruatque posteritas, et ipsos Patres qui eos dictaque eorum laudauerunt, et nos uiuentes pari cum eis anathemate quantum in  ipsis est, inuoluerunt. Ubi est ergo quod Christiani uideri uolunt, aut dici, symbolique se custodire fidem inani multiloquio iactitant, qui iudicium sibi quod soli Filio Pater dedit, superba satis nimiumque dolenda temeritatis audacia usurpauerunt, cum per huiusmodi presumptionem etiam diaboli supergredi probentur insaniam? Siquidem ille superbissimo cordis appetitu dixit: Ero similis Altissimo . Hi autem preueniendo iudicium Dei, et opere mortifero damnationem mortuorum uiuorumque non sibi consentientium perpetrando, non iam equales aut similes, sicut ille adhuc de futuro dixit, Ero, sed superiores esse suo Domino quantum ad eorum attinet intentionem, constituerunt. Et non erubescunt  miseri ore sacrilego atque impudenti procacitate dicere se unam cum damnantibus fidem tenere! Quasi uero non et demones credant et contremiscant, sed operationem non nisi erroris, quam et iste nouitie pestes exercent, habere noscuntur ipsi errantes et alios in errorem mittentes. Neque tantummodo uerbis mendacibus in errorem traducentes, sed uiolentis insuper persecutionibus ad consentiendum sibi uel communicandum quos potuerint pertrahendo cogentes. Et non intendunt infelices neque animaduertunt, quod non eos iuuet, imo et satis grauet, dictis polliceri nosse Deum, factis autem negare? Quoniam reuera si ueraciter confessi, siue alii pro eis cum baptizarentur professi sunt credere se in Deum Patrem omnipotentem, et in Iesum Christum  Filium eius, et in Spiritum sanctum, quod symboli tenet auctoritas, ueraciter quoque credere debuerunt et patienter exspectare eumdem Filium Dei et hominis Iesum Christum Dominum nostrum tempore prefinito uenturum de celis ad iudicandum uiuos et mortuos; et non ipsi nunc impia uehementer atrocitate, et uiuentes nos, et mortuos olim catholicos pontifices non solum iudicare, uerum etiam quasi perpetue sententie anathemate condemnare. Sed forsitan pro sua sanctitate et mirabilium operum efficacia, ut pote iudices uiuorum et mortuorum, a semetipsis, quin imo a patre suo diabolo constituti, hos ipsos mortuos quos damnauerunt resuscitasse se dicunt, et sic audita eorum causa, sicut Dominus in Euangelio dicit: Ego sicut audio iudico ,  iudicii sententiam aduersus eos protulerunt. Querimus ergo ab eis quando rediuiuos eorum cineres collegerint, eosque resuscitauerint, aut ubi ad iudicandum sederint. Nempe in ualle Iosaphat iudicaturus est Dominus omnes gentes, quamuis et alium habeat intellectum. Nunquid tamen uallis Iosaphat Constantinopolis, ubi hoc inchoatum sacrilegium? Nunquid uallis Iosaphat cetere urbes et ciuitates, que nefandum in damnatione uiuorum et mortuorum prolatum subscripsere suscepereque decretum? Dicant etiam et ostendant ubi damnatos suos constituerunt, ut a nullo non damnante, nisi tantum a damnatoribus, sciatur an ipsis solis aditus reseratus est inferorum locus? Dicant deinde nobis uiuentibus, quos cum pridem mortuis damnauerunt, quando hos  mori fecerint, protinusque resuscitauerint, sicut in illo, uel ante illud Domini iudicium erga hos quos in carne uiuentes eius aduentus inuenerit futurum catholica confitetur Ecclesia. Quod si hec et alia, que tempore soli Deo cognito uentura credimus, facere nequiuerunt, que dementia corda eorum inuasit, oculosque eorum fumosa sua uanitas, uelut densarum palpabiliumque tenebrarum opaca nox, obcecauit, ut non uiderent nec perseueranter tenerent quod in symbolo quando baptizati sunt acceperunt? Sed pro suo libitu, modo muneribus corrupti, modo honoribus et ambitionibus illecti, modo etiam peregrine siue potius serpentine uersutie doctrina circumducti, uentoque superbie afflati et inflati, contra  Deum superbie cristas erexerunt, preripiendo iudicium eius, nouumque errorem per damnationem uiuorum ac mortuorum condendo, et ueterem restaurando, cum et Acephalorum fautores consortesque effecti sunt, et ceteris hereticis dextras dederunt, ut liceat eis quoties libuerit et quomodo libuerit orthodoxorum pontificum decreta rescindere uel damnare. Neque enim, ut ignorantes quidam dicunt, trium Capitulorum geritur causa, sed omnium pontificum, qui, ab apostolis apostolorumque successoribus usque ad synodum Chalcedonensem, in qua eadem Capitula orthodoxa sunt iudicata, ac deinceps ad nostra usque tempora in una eademque defensione atque communione perdurantes, catholici ex hac uita emigrarunt, perpetrata doletur damnatio. Quod euidentissimis  documentis et ueridicis rationibus paternarum traditionum hic latius ostendere possemus, si castigata sineret breuitas. Quibus diligenter consideratis atque libratis, iudicet quisquis iudicium Dei metuit, quisquis Dei Filium tempore opportuno in forma serui quam pro nobis suscepit uenturum credit et confitetur iudicem manifestum, quem credendo didicit in plenitudine temporis uenisse occultum, si hi tales qui superbiores et excellentiores audacia diabolo, Antichristo quoque existunt deteriores, Christiano saltem nomine censendi, et non potius Antichristi ministri appellandi, modisque omnibus sint fugiendi. Que cum ita sint, quomodo iam eis poterit constare quod credere se dicunt in Deum Patrem et in Filium eius, quod precedit in symbolo, cum non  eis constet quod illic subsequitur de uno eodemque Christo specialiter dictum, qui uenturus est iudicare uiuos et mortuos. Quoniam isti, sicut superius dictum ostensamque est, et in mortuis olim et in uiuentibus nobis damnationis sue iacula uibrauerunt. Sed his premissis aliud adhuc uideamus. Si enim mortuos quos damnauerunt praue docuisse et heretico sensu libros conscripsisse dicunt, querimus ab eis utrum cum uiuerent admoniti sint iuxta morem catholice obseruantie ac discipline, ut sanum rectumque saperent, pertinaciter restiterint, conuictique de errore suo, uel in aliquo concilio accersiti, ut Arius in Niceno, Macedonius in Constantinopolitano, Nestorius in Ephesino primo, Eutyches atque Dioscorus in Chalcedonensi, condemnati fuerint necne. Si factum dixerint,  mox ferri synodalia gesta flagitauerimus, sicut horum proferuntur, ubi condemnatus eorum error, ubi prolata aduersus eos sententia doceatur. Si ostenderint, rursus querimus quomodo per centum et amplius annorum seriem uniuersam catholicam latuerint Ecclesiam, cum et humane leges triginta annis humanas adimant questiones, et Dominus noster iehsu Christus apostolis suis potestatem ligandi atque soluendi tantummodo que super terram sunt diuinam dederit legem. Aut ubi putamus eadem delituerint gesta, ut nuper ad damnantium solummodo, non etiam ad non damnantium notitiam peruenire potuissent? Si autem, quod magis uerum certumque est, proferre aliquid tale antiquitus gestum nequeunt, quia  in ueritate quod proferant non habent, nos econtra proferimus synodicas epistolas Antiocheni concilii in defensionem Theodori dictorumque eius, qui ab istis nouo iam heresis nomine crimineque cauteriatis, id est Necrodioctis siue Porcianistis [a 1Kb] , damnatus est. Congregate deinde sancte Chalcedonensis synodi, cuius auctoritati nullus nisi hereticus contradicit, gesta demonstramus; ubi non solum beati Theodori laudes suscepte et recitate, et cum admirabili gloria predicate sunt, uerum etiam epistola uenerabilis Ibe, que ab istis ut impia condemnata est, orthodoxa illic pronuntiata docetur atque laudata. Theodoreti quoque doctrinam dudum et a principio orthodoxe fidei concinere in eadem synodo acclamatum, et digni utrique, hoc est Theodoretus et Iba, episcopatu iudicati  sunt, et gubernare sicut pridem Ecclesias sibi creditas ordinati. Quibus preostensis proponimus istis Capitulorum nostrisque damnatoribus, eorumque communicatoribus, quid de eodem magno Chalcedonensi concilio sentiant, utrum catholicum illud dicant, an non? Si dixerint: Catholicum est, respondemus: uos ergo procul dubio heretici estis. Quoniam uel quod, uel quos illi Patres ibidem presidentes laudauerunt, et catholice fidei conuenire pronuntiauerunt, uos ut hereticos et impios condemnastis: unde conficitur, uelitis nolitis, sicut consequentia exigit rationis, ut illos quos damnauerunt hereticos, id est Nestorium, Eutychem atque Dioscorum, uos eos orthodoxos, etsi non uerbis pro hominum forsitan timore, operibus certe, et effrenatis persecutionibus,  et catholicorum pontificum depulsionibus, et hereticorum subrogationibus, scriptoque in catholicos prolatis damnationibus pronuntiatis atque predicatis. Denique in una eademque Chalcedonensi synodo inter alia hec quoque definita consistit causa, approbatio scilicet et damnatio trium. Ecce enim astant quodammodo ex una parte eiusdem concilii Theodorus, quamuis iam defunctus, sed in synodicis epistolis eius laudes continentibus, ibidemque relictis et approbatis, uiuens, Theodoretus quoque et Iba laudati et orthodoxi pronuntiati; et ex alia nichilominus parte Nestorius in Epheso quidem primo damnatus, sed iterato damnationis uinculo Chalcedone illigatus: Eutyches etiam atque Dioscorus illic similiter ut heretici condemnati. Quid dicitis? Nunquid non ita est? Nunquid,  quantolibet callo duritie frons uestra solitis mendaciis obducta sit, negare poteritis ita esse? Quod si et negare pre confusione uestra duplici uolueritis, ecce adsunt gesta Chalcedonensis concilii, ecce assistunt sexcenti et triginta pontifices illic congregati: uociferant nimirum per eam, et dicunt: Nos laudes Theodori in pace et communione catholice Ecclesie defuncti relectas cetui nostro suscepimus et approbauimus. Nos uero uenerabiles Theodoretum et Ibam orthodoxos pronuntiauimus, atque in definitionem catholice fidei nobiscum subscripsisse ueraciter nouimus.  Epistolam quam uenerabilis Iba Mari Perse scripsit, relectam a nobis orthodoxam esse iudicauimus, et iudicium nostrum concorditer subscribendo confirmauimus. Nos Nestorium ante quidem damnatum iterata damnatione cum Eutyche atque Dioscoro, sancto nobis Spiritu presidente, prostrauimus: qui iudicium nostrum uiolare nititur, hereticus est; qui decreta nostra in aliquo conuellere pertentat, alienus a catholica fide, alienus a Christiano nomine est. Qui enim hos quos catholicos pronuntiantes laudauimus damnat, illos et econtrario quos ut hereticos condemnauimus laudat, et ideo hereticus est quisquis bene a nobis definitis non acquiescit, quisquis legitimo et catholico ordine determinatis superbus resultat. Hec audientes quid, rogamus, dicturi estis  tot preclaris pontificibus uel uniuerse per totum mundum diffuse catholice Ecclesie, qui eorum statuta deuote semper custodiuit, hactenusque in suis reliquiis ubique propagatis custodit; nisi forte uerum dicere uolueritis, et quomodo futura erat heresis Necrodioctarum siue Porcianistarum? Si autem dixerint: Hereticum est Chalcedonense concilium, non est iam necessarium contra eos nouiter decertare, nisi ut habeantur ab uniuersis in ueritate catholicis sicut ille qui a Domino in Euangelio interrogatus quod ei nomen esset, respondit: Legio, quia multi sumus . Quoniam reuera qui sancte et magne Chalcedonensis synodi auctoritati contradicere in aliquo presumit aut pertentat, et Arianus est, et Macedonianus, et Nestorianus, et Eutychianus et  Acephalus, uel quidquid ex uariis impietatis heretice germinibus deriuari, eisque coaptari poterit, contra quas utriusque pestes ipsius synodi uigilauit intentio, ut et preteritos hereticos iterata damnatione percelleret, et presentes anathematizaret, et futuros presago Dei Spiritu damnationis uinculis cum eorum sequacibus modoque quolibet participibus innecteret. Iam porro de hoc quod dicunt eodem ritu lectionum solemnia, uel sacrificii ordinem celebrare, possemus breuiter respondere, quoniam precisis, sicut docuimus, ab unitate catholica nichil prosit diuini nominis uerbis fictis facta inuocatio, nec usurpata et ab Ecclesia tracta celebratio; cum et diabolus Dominum tentans Scripturarum protulerit testimonia, sed unde destrueretur, non unde muniretur: ipseque sancte  Scripture non in legendo, sed in intelligendo consistant, et diuersi heretici quod bene et salubriter in catholica acceperant, precisi iam perniciose et lethaliter retinuerunt. Possemus et illud de sacrificio dicere quod initio mundi Dominus ad Cain dixit: Si recte offeras, recte autem non diuidas, peccasti. Sed et illud quod preuaricatoribus, pactumque Dei uiolantibus, sacerdotibus idem Dominus per prophetam dicit: Cum multiplicaueritis preces uestras, auertam faciem meam a uobis. Et cum obtuleritis sacrificium mihi, non suscipiam illud de manibus uestris, nec placabor  uobis, quoniam iniqui sunt cetus uestri ; multaque similia que commemorare longum est. Sed opportunum iudicauimus etiam gloriosissimi martyris et episcopi Cypriani, uel unum aut duo contra eos pro simili causa scripta proferre testimonia; quia diligenter cordis oculis considerata atque perspecta animaduertet quisquis corde intelligens est, si ultra nouorum hereticorum sacrificia appetere debeat. Hic namque in epistola pro sancto Cornelio similiter martyre et episcopo urbis Rome, quem Nouatianus hereticus expulerat, et se loco eius, sicut et nunc a nouellis hereticis factum est, subrogauerat, ad Magnum scripta post alia dicit: [a 1Kb] »Si autem grex unus est, quomodo potest gregi annumerari qui in numero gregis non est? Aut pastor haberi quomodo  potest, qui manente uero pastore, et in Ecclesia Domini ordinate succedente [a 1Kb] ac presidente, nemini ipse [b 1Kb] succedens et a seipso incipiens, alienus fit et profanus, dominice pacis ac diuine unitatis inimicus, non habitans in domo Dei, id est in Ecclesia Dei, in qua non nisi concordes atque unanimes habitant? Denique quam sit inseparabile unitatis sacramentum, et quam sine spe sint, et perditionem sibi maximam de indignatione Dei acquirant qui schisma faciunt, et relicto episcopo alium sibi [c 1Kb] pseudepiscopum constituunt [d 1Kb] . . . . Quod si aliquis illud opponit, ut dicat eamdem Nouatianum legem tenere, quam catholica Ecclesia tenet, et eodem symbolo quo et nos baptizare, eumdem nosse Deum Patrem, eumdem Filium Christum, eumdem Spiritum sanctum; sciat qui hoc  opponendum putat, hoc adiuuare tales non posse. Nam et Core, et Dathan, et Abiron, cum sacerdote Aaron et Moyse eumdem Deum nouerant, pari lege et religione uiuentes, unum et uerum Deum qui colendus atque inuocandus fuerat, inuocabant; tamen quia loci sui ministerium transgressi contra Aaron sacerdotem, qui sacerdotium legitimum dignatione Dei atque ordinatione perceperat, sacrificandi sibi licentiam uindicauerunt, diuinitus percussi, penas statim pro illicitis conatibus rependerunt, nec potuerunt rata esse et proficere sacrificia irreligiose et illicite contra ius diuine dispositionis oblata. Quare qui Nouatiano, siue ceteris huiusmodi patrocinantur, frustra contendunt. Atque ut magis intelligi posset contra huiusmodi audaciam, que sit censura diuina,  inuenimus in tali facinore non solum duces et auctores, sed et participes penis destinari, nisi se a communione malorum separauerint, precipiente per Moysen Domino, et dicente: Separamini a tabernaculis hominum istorum durissimorum, et nolite tangere ab omnibus que sunt eis, ne simul pereatis in peccato eorum . Et quod comminatus per Moysen Dominus fuerat impleuit: ut quisquis se a Core, et Dathan, et Abiron non separasset, penas statim pro impia communione persolueret. Quo exemplo  ostenditur et probatur, obnoxios omnes et culpe et pene [e 1Kb] qui se schismaticis contra prepositos et sacerdotes Dei irreligiosa temeritate miscuerint, sicut etiam per Oseam prophetam Spiritus sanctus contestatur, et dicit: Sacrificia eorum tanquam panis luctus; omnes qui manducant ea contaminabuntur : docens scilicet et ostendens omnes omnino cum auctoribus supplicio coniungi, qui fuerint eorum peccato contaminati.« Quid hoc testimonio euidentius? Quid lucidius? Quid dici ueracius potest? Ecce enim omnes omnino pari reatu parique pena constrictos docet, quotquot fuerint malorum communione polluti. Quid ergo est, quod quidam quasi se excusantes dicunt; ipse scit episcopus meus si damnauit quempiam talibus comminetur, dicens: Tu autem  odisti disciplinam, et abiecisti sermones meos retro. Si uidebas furem, currebas ei, et cum adulteris portionem tuam ponebas . Et infra manifestat et comprobat Paulus apostolus  morte dignos esse et ad penam uenire, non tantum illos qui male faciunt, sed etiam eos qui talia agentibus consentiunt: qui cum malis et peccatoribus, et penitentiam non agentibus illicita communicatione miscentur, nocentium contactibus polluuntur, et dum iunguntur in culpa, sic nec in pena separantur. At isti: Sed non consentimus, inquiunt, damnationi mortuorum. O intolerabile malum! O inauditum opprobrium! non consentire quasi uerbis, damnationi dicunt, et consentiunt operibus, quod deterius est, exsecrabili communioni; cum magis cumulatior maneat  pena eis qui et non ignorant ueritatem, et tamen communicant ueritatis inimicis. Si enim heresim fecerunt, sicut docuimus, hi quibus communicatis, damnando uiuos et mortuos; si ad hereticos exierunt, faciendo quod Acephali uoluerunt, heretici profecto utrisque admissis remanserunt. Quomodo ergo qui hereticis communicant, heresis crimine teneri negabuntur? aut qua fronte catholice communicare sibi uidentur? An quia manufactas ecclesias palatino suffulti suffragio depulsis catholicis peruaserunt, ideo uos fidem catholicam pacemque Christianam in parietibus esse arbitramini? Si hoc opinamini, audite quod etiam sanctus Hilarius episcopus confessor et doctor egregius quibusdam episcopis tempore Constantii imperatoris, quo sic Ariani sub nomine pacis et regis  peruaserant uniuersas pene totius orbis locales ecclesias, sicut nunc Eutychiani siue Acephali, de hac re scribat, post alia dicens: »Oro uos, episcopi, qui hoc esse uos creditis, quibusnam suffragiis ad predicandum Euangelium apostoli usi sunt? quibus adiuti potestatibus Christum predicauerunt, gentesque fere omnes ex idolis ad Dominum transtulerunt? Anne aliquam sibi assumebant e palatio dignitatem?« Et infra: »Unum moneo, inquit, cauete Antichristum; male enim uos parietum amor cepit, male Ecclesiam  Dei in tectis edificiisque ueneramini, male sub his pacis nomen ingeritis. Anne ambiguum est in his Antichristum esse sessurum? Montes mihi et silue et lacus, et carceres, et uoragines sunt tutiores. In his enim prophete erant manentes, et spiritu Dei prophetabant.« Hec interim pro breuitate prolata sufficiant testimonia, quoniam si amplius coaceruare uel ratiocinari uellemus, legentium forsitan memoriam oneraremus. Nunc iam illud quoque breuiter commemorare debemus, quod ex beati Augustini opusculis contra Donatistas scriptis obiiciunt, dicentes: Dixit sanctus Augustinus: Bona est pax, habete pacem; bona est unitas, diligite unitatem, non scindatur unitas. Sed hec et talia egregii doctoris testimonia, quantum eos supplodant, nos uero stabiliant, nequaquam  perspiciunt. Si enim isti qui hec contra se potius opponunt, nolebant scindere unitatem; si nolebant bellum inferre catholice Ecclesie, per quod pax uiolaretur; quod in ea inuenerunt, hoc utique seruare et uiriliter custodire, sicut supra ostensum est, debuerunt. Quod autem illa, aut ab illa non acceperunt, tanquam uere noxium et lethale fugere cauereque debuerunt. Nam habenda est pax, secundum apostolicam doctrinam, cum omnibus, si fieri potest, hominibus, non tamen cum omnibus tenenda. Siquidem longe aliud sit habere aliquid, aliud tenere. Non solum igitur cum schismaticis et hereticis, sed etiam cum Iudeis carnalibus atque paganis habenda est pax. Sed illa profecto pax, per quam eos exoptamus et cupimus Deo acquirere, et ueritati unitatique  sociare catholice; propter quod etiam ut conuertantur, secundum mandatum Dei pro eis oramus: non  sic tenenda ut ad illos nos exeamus, et quod illi sunt, hoc nos quoque efficiamur. Denique quod beatus Augustinus dicebat et suadebat Donatistis, habere pacem, diligere unitatem, egregie satis et salubriter dicebat: ipsos enim cupiebat, quemadmodum et nos istos, damnato errore suo ad catholicam redire, sicut in multis opusculis contra eorum schisma scriptis luculentissime edocet. Non ut ipse, aut quisquam orthodoxorum relicta, quod absit, catholica, errori eorum communione sacrilega misceretur. Hoc et nos istis cum magna pace dicimus: Damnate errorem quem induxistis, auferte damnationis malum quod intulistis, per quod et heretici facti, et hereticorum fautores exstitistis; et nobiscum pacem habentes, et sicut pridem tenentes, uniuersos hereticos  confudistis, et catholice uos unitati reddidistis. Quisquis itaque hec legis, eloquium noli querere, sed res pondusque ueritatis diligenter intuere. Et si preuaricatorum communione pollutus non es, ora Deum ut perseueres. Si uero aut ignoranter aut uiolenter lapsus es, reparare ad catholicam ueritatem recurrendo festina, communionem eius resumendo: omnibus siquidem penitentibus promissa est uenia. Nemo desperatione frangatur. Nullus serpentinis deceptionibus ulterius irretiatur: quoniam, sicut transgressoribus et impenitenti corde permanentibus sempiternum cum diabolo preparatum est supplicium, sic a Domino Deo pactum eius conseruantibus, et fidei catholice fundamenta custodientibus, nouitatesque profanas deuitantibus, eternum et sine fine reseruatum  est premium gloriosum.




ANNO DOMINI DXLuII.
FULGENTIUS FERRANDUS, CARTHAGINIENSIS ECCLESIAE DIACONUS.





NOTITIA. [Ex Gallandio.]

 I. Fulgentius Ferrandus, si Chiffletium audias  , sancti Fulgentii Ruspensis episcopi aut affinem fuisse aut consanguineum, et prenomen et sancti presulis modeste ab eo commemoratum genus illustre pene persuadet. Inter discipulos sancti Fulgentii eminuit, quem propterea suum magistrum appellat  : dignus plane tanto institutore discipulus. De eo plura preclare, ut assolet, scriptor eminentissimus  : »Ferrandus, inquit, Africanos episcopos in Sardiniam  Trasamundi regis iussu deportatos secutus, in cenobio ab exsulante ibidem sancto Fulgentio constructo, monachum induit. Hilderico mitissimo rege anno 523 episcopos ab exsilio reuocante, una cum Fulgentio in Africam reuersus, a Bonifacio archiepiscopo Carthaginiensis Ecclesie ob eximiam morum ac doctrine excellentiam diaconus inauguratus, omnium sermone ubique celebrabatur. Ille sancti Augustini pre ceteris libros diurna nocturnaque manu uersabat;  quod ei laudi datum a preceptore Fulgentio in libro de Quinque Questionibus eidemmet inscripto; etenim post recitatas quasdam Augustini sententias, sufficere eos, inquit  , presertim ingenio atque studio tuo, quo eius dicta sic acutissime ac frequentissime legis, ut in eis plurima possis similia reperire.« Tantam autem ubique doctrine famam sibi comparauerat, ut eius sententiam uiri insignes in rebus difficilioribus exquirerent, ut idem ipse in grauioribus controuersiis sanctum Fulgentium consulebat, quo doctiorem ea tempestate Africa habuit neminem.« Hactenus u. C. floruit Ferrandus Iustini et Iustiniani temporibus. Ex ueteribus, eius meminere cum laude uictor Tunonensis  , Facundus Hermianensis  , Cresconius episcopus Africanus  , auctor anonymus Ildefonso Toletano subiectus  , Sigebertus Gemblacensis  et Gratianus  . uixisse Ferrandum usque ad annum 548 asserunt absque testibus Pagius  et Natalis Alexander  . Porro id unum  compertum habemus, eum iam diem obiisse anno 547, quo Facundus Hermianensis suos libros pro defensione trium Capitulorum scripsit, ut infra ostendemus. In iis enim Ferrandum »laudabilis in Christo memorie« uirum appellat episcopus ille Africanus  . Obseruat autem Chifdetius  , sub eius obitum Africanas Ecclesias trium capitulorum diuturna tempestate fuisse perturbatas, et secundum hanc haud longo interuallo Ferrandum e uiuis excessisse.

II. Magno nomine, ut cum Baronio loquar  , Ferrandum sua tempestate claruisse, et de questionibus consuli solitum difficillimis, epistole ipsius que exstant satis docent, et quante fuerit estimationis eque significant. Eas inter epistolas due primum comparent ad sanctum Fulgentium Ruspensem episcopum, quibus eiusdem Fulgentii responsiones ex noua operum sancti Patris editione subdidimus. Et in priore quidem duplicem de salute Aethiopis catechumeni questionem proponit Ferrandus; qui scilicet baptizatus fuerat, cum iam ui morbi esset mentis  impos, et non percepta eucaristia mortuus  . Hinc duplex Ferrando scrupulus obortus: primo an adulto sufficere ad salutem posset aliena confessio; deinde an qui accepto baptismi sacramento, mortis uelocitate prepeditus, carnem Domini manducare non potuit, salutis compos esse posset. Duplicem hanc questionem separatim Fulgentius expendit: ac priori quidem respondet, sincerum baptismi desiderium prius habitum sufficere, dummodo adhuc uiuo, tametsi nichil sentienti, baptismus conferatur; alteri uero, nemini baptizatorum fraudi esse, quod morte preuentus eucaristie particeps esse nequiuerit; cum per ipsum baptismum, si minus sacramento, saltem re sacramenti donatus sit; eam enim esse uim baptismi, ut corpori nos cuius caput est Christus inserat, ac uerum eius membrum efficiat: que incorporatio ipso eucaristie sacramento significetur. In posteriore autem ad Fulgentium epistola, quinque Ferrandus eidem questiones proponit: ad quas exstat prolixa et doctrina Fulgentii atque ingenio digna  responsio. De duabus prioribus questionibus episcopo Ruspensi a nostro diacono Carthaginiensi propositis hec obseruat Norisius  : »Cum dissidia, inquit, de uno ex Trinitate summa animorum contentione agitarentur, Ferrandus duplicis inde exorte  questionis solutionem a Fulgentio petiit, quem ut magistrum semper excoluit. Nam plerique propositionem de Christo uno ex Trinitate auersabantur, tum ne diuisionem ac separationem personarum a diuina natura in mysterio sanctissime Trinitatis inducere uiderentur; tum etiam ne concedentes unum e Trinitate passum, ipsam quoque diuinitatem passam dicere cogerentur. Utramque sibi propositam difficultatem duobus ac uiginti capitibus discutit Fulgentius, ac duobus presertim postremis totam perrumpit, appellatis luculentis ac splendidis sancti Augustini testimoniis.« Hec ille.

III. Anatolio diacono urbis Rome tertia epistola inscribitur, in qua Ferrandus de duabus Christi naturis edisserit, ac monachorum Scytharum capitula solidis argumentis comprobat, et oppositas obiectiones doctissime refutat. Hac uero de epistola idem qui modo laudatus Norisius  : »Cum, inquit, eadem questio de uno ex Trinitate post Hormisde mortem litigiosas inter doctos disputationes Rome subinde  excitaret, Anatolius Romane Ecclesie diaconus, dubius in quam partem descenderet, ea de controuersia Ferrandum consuluit: qui prolixam epistolam rescribens, uniuersam questionem summa eruditione penitus profligauit, precipue discutiens quod ueluti absurdum de uno ex Trinitate in carne passo propositioni ualidiore impetu obiiciebatur, quodue etiam grauiorem Anatolio dubitationem afferebat, ac propterea de illa solummodo consultabat. Idem etiam alteram questionem soluendam proposuit, nempe num beata uirgo uere ac proprie Dei genitrix dici possit: quod fuerat alterum monachorum Scytharum capitulum, ut alibi ostendi  , de quo etiam diutius in Oriente disceptatum fuit, ut ex Facundo Hermianensi intelligimus.« Hec aliaque plurauir doctissimus: qui postmodum de tempore quo scripta fuit eiusmodi epistola, hec habet  : »Nulla chronologica nota in laudata hactenus epistola apparet, ex qua annus quo scripta fuerit innotescat. Arbitror  tamen exaratam fuisse prius quam anno 535 Ioannes II apostolico decreto diuturnioribus illis controuersiis finem imposuit. Nam neque de propositionibus a summo pontifice in fidei dogmata ascriptis, Anatolius Romane Ecclesie diaconus ueluti de rebus dubiis Ferrandum consultasset; neque hic rescribens, pontificiam sanctionem que nullum deinceps dubitationi locum dabat, silentio pretermisisset.« Baronius enimuero anno Christi 533 hanc Ferrandi epistolam illigat, quam tradit sua ipsius etate haud pridem editam cum aliis eius opusculis ab Achille Statio Lusitano  , quamque deinceps ad duos mss. codices exactam emendauit suppleuitque Chiffletius: cui quidem Baronium secuto, data uidetur eo ipso anno 533 quo et Edictum Iustiniani de fide catholica tertio eius consulatu notatur.

Iu. Sequitur epistola quarta ad Eugippium presbyterum, de essentia Trinitatis, et de duabus Christi naturis. Italus fuit Eugippius, sancti Seuerini Noricorum apostoli et Gelasii pape discipulus, atque abbas  Lucullanensis prope Neapolim Campanie. Ad ipsum item exstat epistola quinta sancti Fulgentii, qui eum »compresbyterum« appellat. De eo autem hec Cassiodorus  : »Conuenit etiam ut presbyteri Eugippii opera necessario legere debeatis, quem nos  quoque uidimus, uirum quidem non usque adeo secularibus litteris eruditum, sed diuinarum Scripturarum lectione plenissimum. Hic ad parentem nostram Probam uirginem sacram ex operibus sancti Augustini ualde altissimas questiones ac sententias, ac diuersas res deflorans, in uno corpore necessaria nimis dispensatione, et in trecentis triginta octo capitulis collocauit.« Innuit hic nimirum Senator Collectaneum Augustinianum ab Eugippio confectum, »cohortante Marino abbate,« nuncupatumque »domine merito uenerabili et fructu sacre uirginitatis in Christi gratia semper illustri Probe,« ut ipsemet in prefatione profitetur. Huius uirginis Probe laudes celebrat Fulgentius  , quam »auis atauisque natam consulibus et deliciis regalibus enutritam« perhibet, eidemque duas epistolas quartam et quintam inscribit. Ex quibus ergo tempus compertum habemus quo floruit Eugippius ad quem scribit noster diaconus Carthaginiensis. Qua de re consulas uelim Sirmondi epistolam ad Chiffletium  . Hinc item exploditur  commentum de duobus Eugippiis, quorum alter Italus, Africanus alter fuerit, Mireo  , Bollando  , Caueo  aliisque probatum. Nimirum in errorem lapsi sunt eruditi uiri, Sigeberti auctoritate ducti, qui de Eugippio uerba faciens sic ait  : »Eugippius abbas hortatu Renducis [leg. Reducis] Neapolitani episcopi deflorans libros Augustini episcopi Hipponensis, dedit codicem magne utilitatis ad Probam uirginem, et per manus eiusdem Renducis episcopi obtulit Ecclesie Neapolitane. Fuit tempore Pelagii II et imperatoris Tiberii Constantini.« Hic uero bifariam errat Sigebertus: primum, quod excerpta Augustiniana hortatu Reducis presulis Neapolitani ab Eugippio confecta esse scribat, cum in sua prefatione aliter profiteatur idem Eugippius, ut paulo ante ex eo intelleximus; secundo, quod Eugippium tempore Pelagii II ac Tiberii uixisse tradat, cum longe ante Pelagii II pontificatum ac Tiberii imperium, hoc est longe ante annum 578, Lucullanensem  abbatem in uiuis egisse cum ex modo dictis, tum ex mox dicendis plane constet. Porro errati originem in Sigeberto primus detexit data ad Labbeum epistola illustrissimus Petrus de Marca archiepiscopus Tolosanus, quam ille in addendis ad suam dissertationem de scriptoribus ecclesiasticis euulgauit  . Rem latius deinceps prosecuti sunt doctissimus Mabillonius  , atque haud ita pridem doctrina et eruditione prestans Mazochius  . Hosce triumuiros adeat lector, ut et Eugippii etatem, et tempus quo ad eum epistolam scripsit Ferrandus, penitius agnoscat: neque Norisii u. C. ductu abripiatur, qui Sigeberti uerba describens, illum errasse haud intellexit  . Ceterum de huiusmodi Ferrandi epistola hec habet Chiffletius  : »Hanc a fine, ut uidetur, truncatam damus ex editis, nullum ex mss. codicibus ad eam perficiendam subsidium nacti. Cum autem Arianismum precipue petat, sitque in ea mentio questionis ab Ariano comite proposite, eo coniectura feror, scriptam esse uandalis adhuc in Africa rerum potientibus;  et quidem regnante Hilderico, cuius erga catholicos propensio uiam catechesi aperiebat, adeoque ante annum Christi 531, quo Hildericus a  Gilimere pulsus et regno spoliatus est.« Huc usque Chiffletius. Exstat autem hec epistola etiam in appendice ad Opera sancti Fulgentii Ruspensis episcopi.

u. De eodem argumento quo superiorem epistolam ad Anatolium, alteram scripsit Ferrandus numero quintam ad Seuerum, scholasticum Constantinopolitanum, qui nostri diaconi Carthaginiensis doctrine fama permotus, in magna controuersia de uno ex Trinitate passo, eiusdem sententiam per litteras flagitarat. »Doctissimam epistolam, inquit Norisius  , remisit ad Seuerum Ferrandus. Quod uero erat modesti uir ingenii, ac de semet humiliter sentiens: Loquantur, ait  , et predicent quibus honor sacerdotii docendi auctoritatem tribuit; nos discere parati sumus, docere non presumimus. Interroga igitur, subdit, uir prudentissime, si quid ueritatis cupis audire, principaliter apostolice sedis antistitem, cuius sana doctrina constat iudicio ueritatis, et fulcitur munimine auctoritatis.« Sententia enimuero tanto digna doctore, qua controuersiam de uno  ex Trinitate principaliter apostolice sedis antistiti diiudicandam ac definiendam dimittit: edoctus nimirum a magistro suo Fulgentio eiusque institutis imbutus, cuius exstat effatum illud plane aureum  : »Duorum, inquit, magnorum luminarium, Petri scilicet Paulique uerbis, tanquam splendentibus radiis illustrata, eorumque decorata corporibus, Romana que mundi cacumen est, tenet et docet Ecclesia, totusque cum ea Christianus orbis, et ad iustitiam nichil hesitans credit, et ad salutem non dubitat confiteri.« Ceterum de tempore quo huiusmodi Ferrandi epistola fuit exarata, hec habet citatus modo uir doctus  : »Annus quo laudata epistola scripta est, ignoratur. At cum episcopi Africani anno 523 ab exsilio Carthaginem redierint, post obitum Hormisde ea epistola scripta apparet, Ferrando iam tum diacono Carthaginiensis Ecclesie.« At Chiffletius  : »Responsionem, inquit, Ferrandi ad Seuerum scholasticum Constantinopolitanum refero ad  annum Christi 532, cum adhuc uiueret Fulgentius episcopus: quem sub initium epistole tacite queri uidetur, non potius quam se de tanti momenti controuersia conueniri. Porro, subinfert, hanc Ferrandi ad Seuerum epistolam hactenus mendis obsitam, et aliquot periodis a fine mutilam, nunc integram expurgatamque porrigimus ex codice sancti Augendi atque etiam ex codice Carmelitanorum Discalceatorum conuentus Claromontani apud Aruernos.«

uI. Sexta Ferrandi epistola missa perhibetur ad Pelagium  et Anatolium, diaconos urbis Rome, de epistola Ibe episcopi Edesseni, adeoque pro tribus Capitulis concilii Chalcedonensis aduersus Acephalos. Huius epistole meminit in primis Facundus Hermianensis his uerbis  : »uenerabiles Pelagius et Anatolius, Romani diaconi, debitam officio suo et loco sollicitudinem pro Ecclesia Dei gerentes, laudabilis in Christo memorie Ferrando Carthaginiensi diacono scripserunt, ut habito de hac causa causa  diligenti  tractatu cum reuerendissimo eiusdem Ecclesie Carthaginiensis episcopo, uel aliis quos et zelum fidei et diuine Scripture sciret habere notitiam,  consulentibus, responderet quid obseruandum in commune omnibus uideretur.« Eiusdem preterea epistole meminit incertus auctor libelli de XII Scriptoribus ecclesiasticis, qui Isidoro Hispalensi et Ildefonso Toletano subiici solet  : »Ferrandus, inquit, ad Pelagium et Anatolium, Romanos diaconos, consulentes eum utrum liceat quemquam damnare post mortem, edidit rescriptum, ubi in er alia sic locutus est, dicens: Quid prodest dormientibus Ecclesiam perturbare? Si quis adhuc in corpore mortis huius accusatus et damnatus, antequam mereretur absolui, de Ecclesia raptus est, absolui non potest ulterius humano iudicio. Si quis accusatus et absolutus, ante diem sacri examinis repentina uocatione preuentus est, intra sinum matris Ecclesie constitutus, diuino intelligendus est iudicio reseruari. De hoc nullus homo potest manifestam proferre sententiam: cui si Deus indulgentiam dedit, nichil nocet nostra seueritas; sed si supplicium preparauit, nichil prodest nostra benignitas.« Exstant  huiusmodi uerba in hac Ferrandi epistola  , ex quibus constat hunc locum ab isto auctore anonymo relatum, mutilum esse atque corruptum, sic propterea reformandum: Quid prodest cum dormientibus habere certamen aut pro dormientibus Ecclesiam perturbare? Si quis . . . de seculo raptus est . . . . Si quis accusatus et absolutus, in pace Ecclesie transiuit ad Dominum, condemnari non potest humano iudicio. Si quis accusatus, ante diem sacerdotalis examinis . . . diuino intelligendus est iudicio reseruatus, etc. uidit hunc anonymi locum Baronius  , quem Isidoro Hispalensi ascribit, et deperditam duxit Ferrandi epistolam, ex qua nouerat eumdem locum fuisse desumptum.

uerum hanc ipsam demum epistolam summe expetitam, ex duobus mss. codicibus sancti Augendi et Aruernensis paulo ante memoratis in lucem edidit Chiffletius. Qui ad eamdem hec inter alia premittit  : »In hac epistola cum nichil inueneris de Theodoro  Mopsuesteno aut Theodoreto, sed tantum de epistola ibe; non tamen dubites uelim quin omnium trium Capitulorum defensionem contineat. Etenim cum Ibas in ea epistola et Theodorum Mopsuestenum laudet magnopere, et ipsis Theodoreti aculeis Cyrillum Alexandrie sanctum antistitem perstringat, apparet unam hanc epistolam trium de quibus agitur Capitulorum argumenta fuisse complexam. Porro de tota trium Capitulorum historia, preter Liberatum in Breuiario, Facundum Hermianensem et uictorem Tunonensem in Chronico, egit copiose et accurate Baronius in Annalibus. Quam tragediam qui diligenter spectauerit, intelliget non allo fortasse usum unquam malum demonem nequiori stratagemate, quo Ecclesie catholice turbaret quietem pacemque conuelleret Ac nescio an non in ista que maxime in Africa deseuiit tempestate, Ferrandus ipse aut exsul , aut intra domesticos parietes merore confectus occubuerit. Certe Facundus per ea tempora ad Iustinianum imperatorem  scribens, dum lib. Iu, cap. 3, de Ferrando laudabilis in Christo memorie« mentionem facit, iam tum illum e uiuis excessisse haud obscure significat.« Hec ille.

Ceterum cedro digna omnino sunt, proptereaque haud pretermittenda, que hac in epistola de conciliorum  et Romani pontificis auctoritate tradit Ferrandus his uerbis  : »Uniuersalia concilia, inquit, precipue illa quibus Ecclesie Romane consensus accessit, secunde auctoritatis locum post canonicos libros tenent.« Et paulo post de statutis loquens a synodis uniuersalibus conditis  : »Sufficere iudicatur, ait, ad plenam confirmationem, si perducta in notitiam totius Ecclesie, nullum offendiculum moueant uel scandalum fratribus, sed apostolice fidei conuenire firmentur, apostolice sedis roborata consensu.« Preterea docet ibidem  quod si quispiam a iudicatis in synodo Chalcedonensi, tunc »ad maiora iudicia prouocaret, appellationi forsitan secundum consuetudinem locus pateret; sed quo iret, aut ubi maiores reperiret in Ecclesia iudices, ante se habens in legatis suis apostolicam sedem, qua consentiente, quidquid illa definiuit synodus, accepit robur inuictum?« Que quidem uerba doctissimus cardinalis expendens  , ait docere primo Ferrandum »concilia uniuersalia secundum  auctoritatis locum post canonicos libros ex accedente apostolice Romane sedis consensu obtinere, ut suprema in definiendo auctoritas ex apostolica sede deriuet, atque in ea sola resideat: deinde docere, inquit, eumdem diaconum Carthaginiensem, quod a synodo Chalcedonensi nullus poterat appellare, quia apostolica sedes ad quam solam a synodis potest prouocari per suos legatos synodalibus decretis consenserat: quo plane consensu synodum inuictum robur accepisse.« Hec ex Ferrando Norisius: cuius obseruata, exscripta deinceps a uiris doctis, Natali Alexandro  et Iosepho Augustino Orsio  , hic quoque rursus adnotasse libuit.

uII. Sex hactenus recensitas Ferrandi epistolas excipit Pareneticus ad Reginum comitem de uII Regulis innocentie. Occasionem huic operi elucubrando prebuit ipse Reginus. Hic enim antea duo petierat a sancto Fulgentio sibi explananda: primum, quid de questione illa famosa nuper Alexandrie agitata  sentiendum esset, num uidelicet Christi caro corruptibilis an incorruptibilis esset; deinde, qualis esse debeat dux religiosus in actibus militaribus, At cum morte preoccupatus sanctus Ruspensis episcopus, uix partem responsionis ad Regini comitis quesita priorem confecisset, inchoatum opus magistri, partem nimirum illius posteriorem, Ferrandus absoluit eius discipulus, ipso flagitante Regino. Cui quidem Ferrandi operi, ut integra demum habeatur ad prefati comitis postulata responsio, partem priorem epistole sancti Fulgentii subiecimus. »Hoc uero Ferrandi opus, ait Chiffletius  , hactenus mire perturbatum ac deformatum mendis, natiuo suo decori ex eodem de quo supra sancti Aligendi codice restituimus. Scriptum est autem, subdit, haud multo post obitum sancti Fulgentii, quem die sabbati, calendis Ianuarii, anno ere Dionysiane 533 contigisse alibi ostendimus.« Hec ille, At de anno sancti Fulgentii emortuali statuendo dispar est uirorum eruditorum sententia. Et Baronius  quidem ait  , summum illud Ecclesie Africane decus anno 529 supremum diem obiisse ipsis calendis Ianuarii. Pagius uero  et Bollandus  Baronium pene assectantur. Porro contra Norisius, Chiffletio adherens  , sancti presulis Ruspensis mortem consignat anno 534, non autem anno 534, ut minus  recte produnt CII. Ballerinii fratres  ; qui hac item de re alia plura loc. cit. aduersus Fontanini sententiam in medium adducunt, apud ipsos legenda.

uIII. Ferrandi Operum collectionem claudit eius Breuiatio Canonum, que num eidem sit certo tribuenda, herere abs re uidetur Christianus Lupus  . De hoc Ferrandi opere fuse agunt Gulielmus uellus et Henricus Iustellus  , ex quibus pleraque descripsit Pagius  . Et illud quidem in primis obseruant, Ferrandi collectione nullam esse apud Latinos antiquiorem: eiusque opus precipuum et plane singulare habendum censent: in quo nimirum canonicam omnem disciplinam, triginta duobus supra ducenta capitibus, ad singula subnotatis canonibus et decretis, uia et ratione digestis auctor complexus est. Monent preterea »bis errasse illustrissimum Annalium conditorem: primum, quod Ferrando trecenta prorsus capitula tribuat  ; deinde, quod Cresconii Breuiarium Canonicum cum Breuiatione  Canonum Ferrandi confundat  ; dum ait Cresconium sue collectioni eam subiecisse, quam eodem ferme tempore Ferrandus elaborauit, sed alio plane ordine, non citando, sed recitando canones, quamque merito Breuiarium appellauerit. Nam, inquiunt, preterquam quod Ferrando faciat Cresconium equalem, qui reuera ducentis fere annis posterior fuit, certissimum est ex omnibus libris editis et mss. opus Ferrandi esse duntaxat ducentorum et triginta duo capitulorum, et a Cresconiana collectione plane diuersum. Etenim licet in methodo et ratione tradendi conueniant, ordo tamen Ferrandi multo spectabilior est et accuratior quam Cresconianus.« Porro alia permulta edisserunt iidem uiri eruditi, in quibus nempe differant et consonent Ferrandus et Cresconius, ex laudata ipsorum prefatione repetenda.

uerum ea in primis iure attendenda uidentur, que de hoc Ferrandi opere solide simul ac erudite  disserit Cl. antecessor Franciscus Florens in dissertatione de origine, arte et auctoritate iuris canonici  . Illud unum hic addimus ex Chiffletio  , in sua Breuiatione id spectasse Ferrandum, non ut omnes ante sua tempora editos canones colligeret, sed eos duntaxat qui pro tempore ad cleri Africani disciplinam sufficerent. Chiffletio astipulatur Lupus  , additque preterea, nostrum Diaconum Carthaginiensem suam forsitan Canonum Breuiationem concinnasse ad abolendum et proscribendum priorem Ecclesie Africane codicem, in quo litigiosa ac deuia acta erant alpha et omega.

Neque uero pretermittenda existimamus que de hac Ferrandi Breuiatione aliis uiris doctis obseruata comperimus. Et primum quidem Franciscus Florens, quem modo laudauimus, in huiusmodi Ferrandi opere aliquos neuos deprehendisse sibi uisus est, quos detegere ac emaculare sibi sumpserat in noua quam parabat Ferrandi editione  . Quo iudicio admonitus Paschasius Quesnellus, in uno et altero  Ferrandiano capitulo periculum facere aggressus est, quo Florentis assertum astrueret  . Utriusque tamen uiri facinus imbecillibus niti coniecturis comprobarunt eruditi fratres Ballerinii  : quorum studio preterea in eadem Ferrandi Canonum Breuiatione plures obscure allegationes explicate, alie supplete uel emendate proferuntur, quas noue editioni utiles fore iidem uiri docti augurantur  .

Ceterum quo anno Ferrandus suam contexuerit Breuiationem, plane incompertum habemus, cum operi suo nullam temporis notationem appinxerit. In eam tamen sententiam cum laudato Florente libens concesserim  , quam paulo ante uello quoque ac Iustello probatam uidimus, auctorem nempe nostrum Latinorum Collectorum qui exstant, esse antiquissimum. Dionysius enim Exiguus, ut ipsi uidetur, illius meminit in prefatione Interpretationis noue Canonum, quam contexere iussus est a Laurentio, »confusione, ut ait, prisce translationis offenso  .« uerum utcunque se res habeat, eodem sane tempore  quo Dionysius, uixit Ferrandus, atque ante ipsum Dionysium e uiuis excessit. Ceterum in Ferrandi Breuiatione Canonum edenda, exemplar quidem Chiffletianum secuti sumus ex mss. codicibus integritati sue restitutum; ad illud tamen eam rursus exegimus, quod postea euulgarunt uellus et Iustellus  ex prima Pithei editione uetusto e codice Trecensi descripta, ab iisdem uiris CII. diligentissime collata cum duabus posterioribus, Altaserrani scilicet et ipsius Chiffletii, quas ille Augustoriti Pictonum anno 1630, hic uero Diuione anno 1649, typis consignari curarunt.

IX. Reliquum est ut uerba faciamus de uita sancti Fulgentii Ruspensis episcopi, quam indubiis Ferrandi epistolis et opusculis subiiciendam existimauimus. Sed in primis audiendus Chiffletius, qui hac de re sic preloquitur  : »Hanc uitam que hactenus anonyma prodiit, a Ferrando conscriptam esse, mea iam olim coniectura fuit, quam et postea deprehendi  placuisse uiro doctissimo Petro Pitheo in prefatione Breuiariorum Ferrandi et Cresconii  . Sed et Aubertus Mireus in Bibliotheca Ecclesiastica  . Sunt, inquit, qui putant, ab eodem Ferrando diacono conscriptam esse uitam sancti Fulgentii Ruspensis episcopi, que in omnium est manibus.« Quin etiam in codice Carthusie Portarum recensetur uita sancti Fulgentii, proxime ante lucubrationes alias Ferrandi, ad Reginum, ad Seuerum, ad Anatolium, ad Pelagium: preclaro indicio quod ex eadem officina uita quoque illa prodierit. In eam uero sententiam insuper his inclinor rationibus. Primum, in epistola de quinque Questionibus Ferrandus Fulgentium »absentem magistrum se compellare profitetur  : quod ueluti explicat in prologo uite Fulgentii, cum se in eius disciplina uixisse refert in monasterio Sardinie Caralitano  . Deinde libros a sancto Fulgentio elaboratos pluribus locis enumerans  , nusquam meminit datarum ad se epistolarum de duabus aut de quinque questionibus, nusquam  epistole ad Reginum comitem ab eo paulo ante obitum conscripte, quam ipse telam pertexere dignus iudicatus est. Hec scilicet silentio pressit ex modestia, que alius a Ferrando non pretermisisset. Ad hec, cum non dicat se uel funeri presentem adfuisse  hoc in diaconum Carthaginiensem recte conuenit, qui procul Ruspa degeret. Denique si uoces singulas, si commissuras et uincula orationis, si crebra similiter cadentia, totamque in ea historia styli faciem propius spectes, dices, opinor, non esse ouum ouo similius. Istam igitur Fulgentii uitam, Ferrandi, ut censeo, genuinum opus, acceptam e propyleo editionis Parisiensis Operum Fulgentii, contuli cum ea quam Ioannes Bollandus noster, ex plurimis exemplaribus meliorem factam, Ianuario suo intexuit  , nec non et cum bone note ms. codice Diuionensi. Scriptam autem puto anno transacto post mortem Fulgentii, nempe anno Christi 534. cum iam consecratus esset in Ruspensem episcopum Felicianus, calendis Ianuarii cum  dominica concurrentibus, die anniuersario obitus sui decessoris.« Huc usque Chiffletius. In eius autem sententiam, preter Pitheum et Mireum ab eo laudatos, deinceps iuit quoque Christianus Lupus; qui de Ferrando sermonem habens  : »Est enim omnino ille idem, inquit, qui scripsit uitam sancti Fulgentii.« Postmodum uero Lupo accessit et Natalis Alexander  . Aliter tamen censuit Norisius u. C.  , quem postea certatim secuti sunt Pagius  , Mangeantius, editor Operum sancti Fulgentii  , atque haud ita pridem Fontaninus  . Sed Norisii uerba exscribere libet: »Putat Chiffletius, inquit, hunc qui magistri gesta litteris consignauit, esse Ferrandum diaconum, uirum ob insignem eruditionem celeberrimum, addens anno 534 opus illud euulgasse. Sed leuibus coniecturis in eam opinionem fertur; quibus tamen pluribus eruditis uiris id persuasit. Quod uero res a Fulgentio gestas idem anno 534 descripserit, plane falsum est. Nam cap. 29  sancte memorie Bonifacium« primatem Carthaginiensem nominat; qui sane, dum illa scribebantur, fatis iam concesserat. Obiit uero Bonifacius anno 535, Belisario consule, ut testatur Turonensis episcopus, qui eo tempore uiuebat in Africa.« Hec ille. Que quidem dum relego, et cum iis confero que alibi de Ferrando postea conscripsit uir doctissimus,  mihi uidetur ipse de auctore uite sancti Fulgentii sententiam mutasse, eamque demum eidem Ferrando asseruisse. Nimirum alio in opere sermonem instituens ille de nostro diacono Carthaginiensi  : »Ferrandus, inquit, Africanos episcopos in Sardiniam Trasamundi regis iussu deportatos, secutus, in cenobio ab exsulante ibidem sancto Fulgentio episcopo Ruspensi constructo, monachum induerat.« At hec accepisse haud potuit u. C. nisi ab auctore uite sancti Fulgentii; ea enim nuspiam alibi legas. De se autem loquens auctor ille, sic ait  : »Salutiferis eius  monitis ad suscipiendam professionem monachorum conuersus, in illo paruissimo monasterio quod sibi apud Sardiniam pro Christi nomine relegatus effecerat . . . . diebus ac noctibus ante eum positus uixi, quando me super mel et fauum dulciora celestis eius eloquii flumina frequenter irrigabant.« Ubi uides scriptorem hunc de Ferrando nichil, omnia uero ista de se ipso prolocutum. Cum itaque uir eminentissimus tradiderit Ferrandum in  cenobio ab exsulante in Sardinia sancto Fulgentio constructo monachum induisse, neque ista ex alio scriptore haurire potuerit quam ex eo qui. uitam sancti Fulgentii conscribens, non nisi de se ipso ea litteris consignauit, agnouit igitur de se illa enarrasse Ferrandum, adeoque ipsummet uite sancti Fulgentii auctorem fuisse.

X. Quod superest, reliquis huiusce uite sancti Ruspensis episcopi editionibus posthabitis, eam typis excudendam tradidimus, quam diligentissime adornauit Mangeantius, eiusdem sancti Fulgentii Operum editor paulo ante laudatus. Ceterum non est cur hic memorem S. Ferrandum rediuiuum, hoc est, uitam S. Hectoris Fulgentii Ferrandi, primum in Africa diaconi Carthaginiensis, tum in Hispania Carthaginis Spartarie episcopi, denique archiepiscopi Toletani, quam anno 1650 Lugduni publici iuris fecit Ioannes Ferrandus, Aniciensis, soc. Iesu theologus. Commentitium sane opus, cuius editor, scriptorum fluxe  fidei nomine atque auctoritate usus, Ferrandum Afrum Hispanie attribuit, atque diaconum in Hispania episcopum semel iterumque constituit. Operis leuitatem palam ostendit Chiffletius Animaduersione in sanctum Ferrandum rediuiuum, quam Scriptorum ueterum de Fide catholica quinque opusculis attexuit ediditque Diuione 1656.





FULGENTII FERRANDI. EPISTOLAE ET OPUSCULA. 



EPISTOLA PRIMA.  Ferrandus diaconus Fulgentio proponit duas questiones, de salute Aethiopis catechumeni, baptizati cum  iam ui morbi esset mentis impos, ac non percepta eucaristia mortui.

Domino beatissimo et cum omni ueneratione suscipiendo  patri Fulgentio episcopo, Ferrandus diaconus in Domino salutem.

1. Qui terrenis indigent facultatibus, nec diuturni operis continuato labore, uel honeste artis industria, etc.---Reliqua uidesis inter Opera Fulgentii tom. LXu, col. 378.



EPISTOLA II. Ferrandus Fulgentio, questiones quinque proponens.

Domino beatissimo et cum omni ueneratione inspiciendo sancto patri Fulgentio episcopo, Ferrandus diaconus iu Domino salutem.

1. Sepe multa uolui affectu interrogare discendi: sed absentem magistrum frequentibus epistolis compellare,  portitorum raritas ex itineris longinquitate prohibuit, etc.---Reliqua uidesis inter Opera Fulgentii, tom. LXu, col. 392.



EPISTOLA III. AD ANATOLIUM DIACONUM URBIS ROMAE. De duabus in Christo naturis: et quod unus in Trinitate, natus passusque dici possit.

1. Post epistolam beati pape Leonis, et salubria Chalcedonensis decreta concilii, sancte frater Anatoli, non indiget Eutychetis olim damnata perfidia pleniore disputatione conuinci. Sepultus ergo iaceat in cineribus suis nefande hereseos profanus inuentor. Semel illum fulmine anathematis iudicantium  sacerdotum percussit auctoritas: quid opus est iterum cadauer exanime gladio ueritatis infici? Doctrinam simul carentem lumine rationis perpetui silentii carcer abscondat. Interdum pessima dogmata, dum quasi expugnanda proferuntur, ueneno pestifero simplicium corda perturbant. Satius est ista nescire, fidemque catholicam supplosis profanis nouitatibus inuiolabilem custodire: manentibus in pristina firmitate que sunt etiam synodalibus roborata definitionibus. Aut si magis necessarium putas hereticorum mendacia semper refelli, linguam meam iussionis tue clauibus aperi: festinabo, quantum gratia posse donauerit, obedire suauiter imperanti. Prebe dexteram boni fauoris, et orationis scuto nudum protegens pectus, in campum liberi  certaminis mecum, si ita placet, egredere: contra acies impias, eorum qui male occisi conantur hereditatem uindicare damnosam, sine labore pugnabitur. Nec arma sunt eis noua, nec castra. Muros apostolice predicationis illis uolunt adhuc spiculis debellare, que signifer hereticorum iactauit inaniter, preda factus uolatilibus celi. Duo autem, quantum legimus, erroris sui tela portabat Eutyches, unde exeuntem de dominico latere tanquam perfidus miles uulnerare cupiebat Ecclesiam. Negans enim Mariam semper uirginem sancti Spiritus operante uirtute, nascituro ex humanis uisceribus unigenito  Deo carnis sue materiam ministrasse, consubstantialem Filium matri fateri nolebat; et propter hoc saucians catholice unitatis integritatem, retorti mucronis impetu noxio, uerbi incarnati duas substantias credere dubitans, unam penitus abscindebat. Sed ille qui per arma iustitie dextra et sinistra pugnat in suis, unam quidem sententiam lethaliter nocituram continuo uiribus euacuatam sic debilitauit, ut uix aliquem modo reperire possis, qui negare audeat Domino Iesu Christo materni corporis ueritatem. Plurimos uero persone unius singularitas ab opinione duarum substantiarum terret incautos. Utrisque tamen nos propositionibus, ne contempsisse uestrum uideamur imperium, respondemus; et sequentes regulam Patrum, tibi quoque notissima loquemur  intrepidi.

2. Bene enim peritiam tuam nosse confido, quoniam si, secundum quod hereticus sapuit, imo potius desipuit, caro uerbi Dei secundum carnem nascentis a carne uirginis pronuntiatur extranea, sine causa Filius Dei, etiam filius hominis factus asseritur. Quomodo enim naturaliter filius est hominis, qui originem non habet ex homine? Nullam uero originem habet ex homine, si conceptus in utero uirginali carnem non traxit ex carne? Constat eum sine semine patris materna uiscera fecundasse; sed qualis erit Marie fecunditas, si non sit ex illa que per eam nascitur caro? uerbum caro factum est, et habitauit in nobis, Ioannes dicit euangelista . Queris unde factum est caro? Beatus Paulus  inquisitioni tue respondeat: Postquam uenit plenitudo temporis, misit Deus Filium suum factum ex muliere . Filium ergo suum misit Deus, id est, uerbum suum carnem fecit Deus; sed unde? Ex muliere. Si igitur ex muliere uerbum caro factum est, caro uerbi indubitanter sumpta est de muliere. Mulier hic semper uirgo Maria, sexus nomine mulier nuncupatur, que propterea saluo pudore concepit et peperit Deum, quia de ea ueritatem carnis Deus homo factus accepit. Alioquin si fabricauit sibi Creator creandus noui generis carnem, uel ex nichilo, uel unde uoluit, apparere subito debuit oculis mortalium, [a 1Kb] quam decem mensibus tolerare parui uentris hospitium, cuius magnitudini non sufficit celum. Quid necessarium fuerat ut Ioseph,  sponsus fidelis, uidens coniugem castissimam, prius quam conuenirent, effici genitricem, suspicaretur adulterium, quia nesciebat adhuc celeste mysterium? Fieret unigenitus Deus homo sicut sine homine patre, ita sine matre, si nichil ei accipiendum fuit ex matre. ueniret ad filios hominum nullius hominis filius, si nichil habiturus esset commune cum filiis hominum. Repugnat nimis ista sententia, ueritatis pudor opprimit considerantem diutius. uirgo filium generat mirantibus omnibus, et sterilia remansisse putantur uiscera generantis, quia nichil ex se profundunt in membra nascentis? Terra herbas generat  insensibiles, nullusque eis negat terrene substantie qualitatem: Maria Filium Dei concipit, Filium Dei parit, et in eo non agnoscit sue substantie proprietatem? Tolerabilius profecto peccare iudicabitur, quod Dominum Iesum Christum nichil accepisse suspicans de Maria, tacet etiam natum; natiuitati enim magnam facit iniuriam, quisquis aliquam facit inter substantiam gignentis et geniti differentiam; redarguente hanc pessimam blasphemiam Doctore gentium, ubi uere fidei titulo clariore principia Epistole decoranda cognoscens, hoc sermone cepit edificare Romanos: Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in Scripturis sanctis de Filio suo, qui factus est ei ex semine Dauid  secundum carnem; qui predestinatus est Filius Dei in uirtute secundum spiritum sanctificationis, ex resurrectione mortuorum Iesu Christi Domini nostri .

3. Dicat nunc hereticus quomodo Filius Dei factus est ex semine Dauid secundum carnem. Ioseph certe nichil sominauit in Maria, cui dicitur ab angelo: Spiritus sanctus superueniet in te, et uirtus Altissimi obrumbrabit tibi. Quare Christus ex semine Dauid iterum dicitur? quare ille natus inter homines sine humano semine, factus dicitur ex semine Dauid? Non leuiter, neque perfunctorie predicationis huius oportet considerare uirtutem. Memor quippe Apostolus doctrine sue similiter alio quoque loco Timotheum carissimum discipulum  monet: Memor esto, inquiens, Iesum Christum resurrexisse a mortuis ex semine Dauid secundum Euangelium meum . Quis proinde inseruit natiuitati eius semen Dauid in substantia humanitatis? Ubi potuit fieri de semine Dauid? Si sine homine natus est patre, qua ratione ergo fieret ex semine Dauid, nisi carnem suscepisset ex matre que pertinebat ad semen Dauid? De semine enim Dauid Maria, et de carne Marie Christus; quamuis sine semine maritali, tamen cum proprietate nature. Propter hoc Psalmista cantat prophetico spiritu: Dominus dabit benignitatem, et terra nostra dabit fructum suum , quia in manifesta carnis a se accepte substantia, Maria genuit Dominum suum. Nam si aliunde caro Christi nasceretur, terra, id est Maria,  nullatenus daret fructum suum, sed alienum; nec iterum sanctus Apostolus semen Abrahe Christum esse significaret, ita loquens: Abrahe dicte sunt promissiones, et semini eius. Non dicit: et seminibus, quasi in multis; sed, tanquam in uno: et semini tuo, quod est Christus . Quid apertius? Quid euidentius? Nonne sic et semen Abrahe Christus, quomodo ex semine Dauid propter Mariam, per Mariam, de Maria? Tollat impius disputator Christo materiam carnis, quam Maria ministrauit, et doceat quomodo est semen Abrahe Christus, aut quomodo factus est ex semine Dauid. Nunquid superfluo sacramento uernaculum proprium fidelis Abraham constringere uidebatur, quando plenus fide, prescius etiam futurorum: Mitte, aiebat, manum tuam sub femur meum, et iura  per Deum celi . Diceret utique: Tange pectus meum cogitationibus sanctis splendidum; tange manus innocentie dote locupletes; tange caput nullius obnoxium criminis. Cur honestiora membra pretermittuntur, et sub solo femore iuraturus ponere compellitur manum? Magnum aliquid in hoc femore latebat: caro quippe Christi ibi latebat, que fuerat ex eius propagine nascitura. Propterea tacto femere terribilis profertur iuratio per Deum celi: quia Deus celi erat ita secundum carnem nasciturus, sicut nasci solent quos generatio nomine femoris significata conformes utique his de quibus formantur assignat.

4. Caro itaque Christi de matre sumpta est, ideo amplius uera est; sed plane sancta est, quia diuinitatis adunatione mundata est. In carne Christi natura  est nostre carnis, sed non reperitur culpa nature. Sic caro Christi carni Marie et similis est, et dissimilis: similis, quia inde traxit originem; dissimilis, quia non inde contraxit uitiate originis contagionem: similis, quoniam, licet uoluntarias, tamen ueras sensit infirmitates; dissimilis, quoniam nullas penitus neque per uoluntatem, neque per ignorantiam commisit iniquitates: similis, quia passibilis et mortalis; dissimilis, quia incoinquinabilis, et uiuificatrix etiam mortuorum: similis genere, dissimilis merito: similis specie, dissimilis uirtute: similis, quia similitudo est carnis peccati, dicente Apostolo: Deus Filium suum misit in similitudinem carnis peccati . Ecce quantum caro Christi docetur a Maria causam noue existentie naturaliter assecuta secundum  solemnitatem partus humani, sequestrata necessitate concubitus maritalis, ut non sit quidem caro peccati, quia caro est Dei; sit tamen similitudo carnis peccati, quia ueraciter nata est de carne mortali: merito etiam mortalis, quia materiam traxit de carne mortali. In carne enim non habentis omnino peccatum, per quam ianuam uoluntaria mors introiret, nisi de carne eius nasceretur cui potuit inesse peccatum et per peccatum mors? Plenius hoc lucidis sermonibus explicemus. Caro Christi non erat in iniquitatibus concepta: propter quid ergo conditionem mortis uidetur experta? Manifeste scimus, non necessitate, sed uoluntate pro nobis mortuum fuisse Filium Dei. Sanctus tamen testis est Apostolus ueritati, ueraciter dicens: Per unum hominem peccatum intrauit in mundum,  et per peccatum mors . In ista carne Christi peccatum non intrauit. Unde mors, quamuis uoluntaria subintroiuit, nisi quia eum sine peccato nasci diuina fecit potentia, sine peccato autem mori diuina fecit misericordia? uerumtamen per hoc quod in illo fuit materna substantia, nullo melius documento probabitur Christus habuisse carnem de matre mortali, nisi per supplicium mortis. Gratia illi, qui carnis humane suscipiendo naturam sine culpa, non tamen sine pena culpam remouit: penam finiuit, et naturam sanauit, ut quia nobiscum est ei natura communis. Oportebat namque eum, sicut sacerdotem, quod pro nobis offerret, a nobis accipere; si autem non accepit ex Maria carnis materiam, non accepit a nobis quod posset offerre pro nobis; et quomodo  fungi potuit sempiterni munere sacerdotis? Sacerdoti nostro nos oportuit immolandam Deo uictimam dare; Filius autem Dei Patris unigenitus, in carne mortali sacerdos noster effectus, non aurum, non argentum, non hircorum sanguinem, sed corpus obtulit proprium. uictima ergo nostra, corpus est eius; et si corpus eius accepit, a nobis itaque corpus accepit; et hoc tunc accepit, quando eum sancta Maria concepit. Consubstantialis proinde matri credendus est, sicut consubstantialis est Patri. Consubstantialis etiam matri etiam nobis diabolum uicit: ideo de captiuitatis profundo totum genus hominum misericors eleuauit. uictus est Adam, blanditiis muliebribus de ligno uetito edere persuasus; uicit Christus, furore Iudaico et clamoribus  in patibulo ligni suspensus. Quid prodest Adam Christi uictoria, si non est eius in Christo substantia? et quomodo id fieri potuit, nisi eum sic genuisset uirgo Maria, ut preberet ei sine iniquitate materiam carnis, in qua nasci temporaliter posset et pati?

5. Sic omnino, sic sentiendum fides admonet uera, Christum corpus habuisse uerum, non ereum, non phantasticum, non aliunde formatum, sed carneum; de carne uirginis sumptum, licet non carnaliter seminatum, rationalis anime inspiratione uiuificatum; tale quale nos habemus, absque peccato; tale in quo diabolus falleretur, ut putans escam, deglutiret hamum. Diabolus enim nisi uideret in Christo Saluatore uerum corpus et matri consubstantiale, nec tentare auderet, nec occidere. Preterea in quo  nichil suum uidebat, ipso Domino discipulis suis narrante: Ecce ueniet princeps mundi huius, et in me inueniet nichil , utique peccati: nam plena in illo fuit natura matris, id est nostra; quam uelut sibi aliquid deberet, antiquus ille peccati fenerator inuasit, crucifixit, occidit; et per indebitam exactionem, quidquid ei debebatur amisit: iuste uictus et iuste punitus; quia ea caro uicit in Christo, que uicta fuerat in Adam. Hec namque fuit iustitia Dei, ut per illam carnem mortis auctor uinceretur in Christo, quam uicerat in Adam, et illa caro sine peccato moreretur, ut deleretur omne peccatum, que fuerat mortua per peccatum: mirabiliter operante gratia Saluatoris, ut mors pene peccati medicina fieret postea peccatorum. Peccauit Adam, et mortuus est,  omnesque posteros suos eterne mortis compedibus alligauit; mortuus est Christus, et quia non peccauerat, omnes peccatores a mortis dominio liberauit. Si ergo alia esset natura carnis, in qua non peccauerat Christus, et mortuus est, non per iustitiam, sed per potentiam diabolus uinceretur. Oportebat autem per iustitiam uinci. Iustitia uero ipsa fuit, ut in ea carne ueniret Redemptor, quam fecerat supplicio obnoxiam remanere tentator. Ideo Deus homo fieri uoluit, ut facile homo posset reconciliari Deo per hominem Deum. Inter Deum quippe iustum et hominem peccatorem magna separatio contigerat; nec Deus homini proximus erat in substantia, nec iusto peccator coaptabatur in gratia. Deus ergo se humilians  factus est homo iustus, et homini peccatori reconciliatus est Deus. Factus est Deus quod non erat, homo; et factus est homo similiter quod non erat, iustus. Si autem iustus Deus ita forte fieret homo iustus, ut non eius esset substantie cuius fuerat homo peccator, nec haberet aliquid proprium de substantia peccatoris, in eternum remaneret homo peccator. Nunc uero per similitudinem substantie effecti participes gratie, iustificati sumus in illo unigenito Deo qui pro nobis fieri uoluit homo similis nobis. Unde etiam sanctissimus Paulus incarnationis mysterium tractans, ita de Christo loquitur ad Hebreos: Nusquam enim angelos apprehendit, sed semen Abrahe apprehendit. Unde debuit per omnia fratribus similari, ut misericors fieret et fidelis pontifex ad Deum ut repropitiaret  delicta populi . Quis capituli huius explicare dignis sermonibus ualeat intellectum? Debuit inquit, per omnia fratribus similari. O stulte heresis imperite defensor! quomodo poterit Christus fratribus similari per omnia, si dissimilis fuerat in substantia? Quomodo similis omnino erit in substantia, nisi carnem suscipiendo de Maria? Desinat cor profanum talia meditari. Qui negat Christum ueri Dei Filium uerum ueritatem carnis de uera matre mirabiliter assumpsisse, totum uult mediatoris euacuare negotium. Mediator quippe non est nisi duorum, quos a se inuicem separatos tunc ipse medius existendo rite ac firmiter copulat, si utrisque sit similis per substantiam, quos sibi facit appropinquare per gratiam. Christus autem Dei et hominum  mediator existens, sicut uas electionis insinuat: Unus Deus, unus et mediator Dei et hominum, homo Christus iehsu ; si non sic est homo de homine, quomodo Deus de Deo? si non sic est consubstantialis homini matri, quomodo consubstantialis est Deo Patri? Si substantia eius diuina cum Deo communis est, substantia uero humana non putatur cum hominibus esse communis, incassum mediatoris uel personam portat, uel officium gerit. uerumtamen quia sic est mediator ut uerus sit mediator et Patri et matri, et Deo et hominibus consubstantialis est; ac per hoc non unius, sed duarum plane substantiarum, quia nunquam mediator unius potest esse substantie.

6. uide, frater sanctissime, quam latenter alterius  questionis limen intrauimus, ipsa ueritate ianuas reserante. Dum uolumus enim per officium mediatoris reperire, uel potius probare substantie humane proprietatem, similitudinem, ueritatem, ne uirginis matris amputaremus fecunditatem, duarum substantiarum manifesta distinctio nominato et considerato mediatore resplenduit. Quia utique mediator et unus est, si personam consideres cui nomen mediatoris accessit, et inter duas res dissimilis substantie mediator existens, non nisi per duas substantias officium potest mediatoris implere. Cuius enim persona una fuerit et natura, nullatenus potest inter duas substantias mediator esse uel dici, quia apud illam substantiam cui minime coaptatur  una natura eius, caret prorsus officio mediatoris; et tunc est uerus mediator, quando ut duarum dissimilium substantiarum copulet diuisionem, substantialem gerit cum utrisque communionem; per ipsam communionem remouens diuisionem, ut sint utraque unum, per illum mediatorem conuenientia in unum, cum quo fuerunt, antequam conuenirent, unum. Consideremus hoc plenius in nostro mediatore, Domino scilicet Christo; cuius quidem ueraciter una persona , uerumtamen non est una natura, quamuis unius mediatoris. Quia hec una natura  aut cum Deo illa erit utique communis, aut cum hominibus. Absolute namque, quantumlibet reclamet hereticus,  una natura non potest Deo hominibusque esse communis, quia Deus creator, nos creature sumus; Deus eternus, nos temporales; Deus incomprehensibilis, nos comprehensibiles; Deus sine loco, nos in loco; Deus infinitus et immensus, nos circumscripti et determinati. Rursus ergo fiducialiter dico: natura Christi si una est, aut cum Deo Patre illi, aut cum hominibus potest esse communis; Deo et hominibus nunquam potest esse communis. Est autem Christus unius substantie cum Patre, quod Greci dicunt homousion, secundum Niceni concilii absolutam professionem. Una ergo natura Christi Iesu, cum Patre est illi communis. Et in qua ratione fieri potest ut noster sit mediator, nisi habeat unde et cum Patre sit unum, et nobiscum sit unum? Quod apertissime  in Euangelio iam proximus passioni demonstrat, orans Patrem talibus uerbis: Ut sint unum, sicut et nos unum. Ego in eis, et tu in me . Dic mihi, qui unam predicas essentiam Christi, quomodo est ipse in nobis, et quomodo est in illo Pater? Quia una est substantia Patris et Filii. Ideo etiam ipse in nobis est, quia particeps fieri uoluit nostre substantie. Non est ergo iam una substantia, sed due: una in qua est cum Patre unum, altera in qua est nobiscum unum; una per quam est in illo Pater, altera per quam est ipse in nobis uere; uerus mediator, habens unde sit proximus Deo, unde proximus nobis; ut faciat etiam nos proximos Deo, per se utique qui fieri uoluit proximus nobis. Sed si forte tu, quem consideratio mediatoris ad predicationem  duarum substantiarum compellit inuitum, uolens uim ueritatis eludere, non omnino unius mediatoris duas essentias negas, sed ex his duabus unam fieri potuisse confirmas, require diligentius, si uerbum et caro una cepit esse natura, utrum possit caro et Deus Pater unius essentie predicari. Consequenter enim quia uerbum Patris est Filius, et indubitanter una est substantia Patris et Filii; sicut Deus Pater cum uerbo suo unius est substantie, sic cum carne uerbi sui unius inuenietur esse substantie, si caro et uerbum fieri potuit una substantia.

7. Superadiicietur huic opinioni etiam talis absurditas, ut quia omnis caro humana eiusdem est substantie, caro autem Christi humana erat, que unius  substantie secundum uos cepit esse cum uerbo, et per uerbum etiam cum Patre; caro quoque nostra et diuinitas Patris, unius dicatur esse nature: quod nullus omnino Christianus uel audire, uel tenui saltem cogitatione debet recipere suspicandum. Quisquis proinde unam Christi asserit esse substantiam, cogitet aliud quod facile cuiuis potest apparere, nisi oculos cordis eius fumus contentionis obscuret, per hanc unius in Christo substantie predicationem Patrem quoque natum de Maria uirgine, crucifixum sub Pontio Pilato, et sepultum uideri. Nam si non est alia natura, quam de carne uirginis matris ut nasci temporaliter posset, accepit unigenitus Deus, sed suscepte carnis et suscipientis diuinitatis una facta est quomodocunque natura; hec una natura aut non  erit etiam Patris, et quomodo predicabitur homousion Patri, quod Greci dicunt, unius substantie uel essentie? aut si erit et Patris, et in ipsa natus, crucifixus est Filius, uideant quomodo Pater aut innascibilis, aut impassibilis predicetur. Imo non solum Pater, sed Spiritus quoque sanctus  sociabitur passionibus Filii; ac si omnis dispensatio dominice incarnationis ad totam Trinitatem pertinere putabitur, et non solius Filii Dei mater beata Maria, sed totius Trinitatis erit mater. Planum facere hoc apostolicis nitamur exemplis. Beatus Apostolus ita loquitur: uetus homo noster simul crucifixus est, ut euacuetur corpus peccati . Quomodo simul uetus homo noster solo Christo  in ligno pendente, nisi quia secundum eam substantiam pependit in ligno, quam sumpsit ex nobis? Item alio loco memoratus apostolus dicit: Et simul conresuscitauit, et sedere fecit in celestibus in Christo Iesu . Respondeatur quomodo simul conresuscitati, aut simul consedimus in celestibus, nisi per illius substantie communionem quam sumpsit ex nobis? Si ergo in unitatem diuine substantie sue naturam Filius Dei suscepit, ut diuinitatis et carnis una posset esse natura, quod adunatum est diuinitati eius omni Trinitati adunatum est: maxime quia inseparabilia sunt opera Trinitatis, quia una est substantia uel essentia Trinitatis. Trinitas est autem Pater, et Filius, et Spiritus sanctus; in personis tres, in substantia uel essentia unum. In qua essentia uel  substantia si natus aut passus est Filius, simul Pater, et Spiritus sanctus et natus et passus est. Sed si Filius tantum passus est, sicut fidei catholice docuit antiqua traditio, in alia natura passus est. Et que est alia, nisi humana? Si ergo alia est humana, alia diuina natura, non est una in Christo ex duabus facta natura.

8. Solent Ariani nobis obiicere talem propositionem. Passa est, inquiunt, diuinitas Filii, aut non est passa. Si respondeamus: Non est passa, dicunt: Ergo purus homo crucifixus est. Si respondeamus, quod respondere debemus: Passa est, sed secundum carnem, ipsa tamen in hoc quod est impassibilis permanens, respondent: Ergo aut passa est diuinitas  Patris, si passa est diuinitas Filii; aut non est una diuinitas Patris et Filii. Proponentibus hoc Arianis ita conuenit lingua catholica respondere: Pater et Filius substantia unum sunt, non personis: una est natura Patris et Filii; sed alia est persona Patris, alia Filii. Filius uero suscipiens carnem, id est, hominis plenam perfectamque naturam, sic eam suscipere dignatus est, ut una persona fieret carnis et uerbi, non tamen una natura. Deus homo factus naturam sibi adunauit humanam, sed in unitatem persone quam non habet cum Patre communem, non in unitatem substantie quam habet cum Patre communem. Ideo non Trinitas, sed tantummodo Filius et natus et passus est. Alia est natura, secundum quam passus est Filius: sed quia unam esse fecit personam  sue diuinitatis et carnis, propter unitatem persone diuinitas Filii dicitur passa quidquid protulit [An pertulit?] caro. Persona autem Filii non est ea que est Patris, quia alia est Patris: ideo tantummodo Filius passus est. Isti autem qui, sicut unam personam Domini Iesu Christi, sic unam uolunt predicare naturam, quid respondebunt Arianis? Argumenta eis sine dubio cuncta deficient; et aut Arianis consentient, ne unam Patris et Filii diuinitatem predicent; aut Patripassianis sociabuntur, errore sacrilego miserabiliter obligandi. Reuertatur ad sensum piissimum furor hereticus; et qui ex naturis duabus in Domino Iesu Christo unam factam fatetur, dicat mihi que harum periit, ut una fieret ex duabus. Diuina perire non potuit, humana non debuit. Aut si  nullius audet asserere perditionem, dicat utrum sit altera in alteram commutata: et si alteram in alteram potuisse commutari suspicabitur, dicat rursus utrum diuinitas in carnem, an in diuinitatem caro conuersa sit. Si enim diuinitas ad inferiorem carnis redacta est qualitatem, deteriorata cognoscitur; et iam sibi potius creator bonus miseriam procurauit, quam nobis misericordiam prestitit. Si uero permanens inuiolata diuinitas absorbuit substantiam carnis, ut hoc esse inciperet caro quod uerbum, quis tolerabiliter audiat creaturam prius cuncta accidentia recipientem peruenisse ad genus et potentiam creatoris, ut esset subito sine qualitate, sine quantitate, sinc tempore, sine loco, sine situ, sine passionibus, sine habitu, perdita conditione facture, solo faciendi  uigore subnixa?

9. Timeo ne amplificatio creature creatoris sit potius imminutio, tanquam Deus indiguerit additamento carnis augeri; quia et multo facilius mutari potuisse illa natura dicetur, in quam potuit altera commutari. Nimis absurdam sententiam silentio mancipemus; et si nullam de duabus his naturis in alteram potuisse transferri liquido claret, respondeat utrum forte permixtio naturarum duarum, nullius earum proprietate seruata, nouam naturam noui generis fecerit. Et si hanc unius mediatoris unam naturam predicare uoluerit, non interim requiro quali  nomine naturali duntaxat censeat uocitandam; ut quomodo ex naturis duabus, anima et carne, facta est una natura, cui nomen est homo; ex duobus similiter animalibus unum nascitur animal, et dicitur mulus; ex duabus quoque substantiis ignis et ligni fit una res, et uocatur carbo; neque anima sola, aut corpus, homo; neque equus solus, aut asinus, mulus; neque ignis solus, aut lignum, carbo potest naturali nomine uocari; sic ostendere ualeat ex duabus naturis, diuinitate scilicet et humanitate, si una facta est natura, quid uocari naturaliter debeat. Christus quippe nomen est officii; Emmanuel nomen est utrasque substantias quas adunatas contestatur insinuans: nature autem nomen istius substantie que una fieri potuisse dicitur ex duabus, neque legi, neque  per linguam cuiuslibet disputatoris audiui. Nomen hoc, sicut dixi, uehementer inquiro. Sed potius hoc propono, hoc cogitandum predicatori unius in Christo substantie, licet nolit, oppono: Si una est Christi natura composita ex duabus, non talis Patris natura, non est talis Spiritus sancti. Quomodo ergo erit Filius homousion Patri uel Spiritui sancto? Una Patris Spiritusque sancti natura simplex est, caret compositione; Christi autem, que facta firmatur ex duabus una natura, composita est, caret simplicitate. Quid ergo dicemus? Urget nos licet inuitos uiolentia ueritatis, aut unam Christi naturam non predicare; aut Patris, et Filii, et Spiritus sancti, id est sancte Trinitatis unam substantiam uel essentiam negare. Sed si unam substantiam uel essentiam Trinitatis  negemus, Arianorum dogmati uidemur prebere consensum. Ne ergo uideamur similes Arianis, unam Christi quamuis ex duabus naturam non predicemus, sed unum Christum potius ex duabus et in duabus naturis confitendum; nec Arianorum polluamur ueneno, nec superflua delirantis Eutychetis inebriemur disputatione. Deus unigenitus, Dei Filius uerus et proprius unus fuit, quando In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Unus atque idem est, quando uerbum caro factum est, et habitauit in nobis. Propterea priusquam uirgo Maria conciperet, Deus Trinitas creauit nos; et posteaquam sancto Spiritu fecundante peperit  Emmanuel, id est, nobiscum Deum, Deus Trinitas redemit nos: ante dispensationem carnis Deus noster Trinitas; post negotium crucis, et post spolia infernorum, Deus noster Trinitas. Quare hoc? quia sicut unus fuit, est, et erit Pater, qui de uirgine non est natus; sicut unus fuit, est, et erit Spiritus sanctus, qui similiter de uirgine non est natus; ita unus est etiam Filius, qui de uirgine natus est. Assumptio illi fuit alterius [a 1Kb] ad unam personam.

10. Creuit ergo per natiuitatem carnis in Christo numerus substantiarum, singularitas uero persone perseuerauit. Idcirco quamuis alia sit natura diuinitatis, alia humanitatis, non fit Trinitas illa quaternitas;  quia personarum est Trinitas, que in Christo una permansit. Unus est proinde Christus, et semper unus, propter unius persone singularitatem, que in eo nec diuidi, nec subdiuidi, nec duplicari potest, quamuis ex duabus et in duabus credatur esse naturis. Libere igitur absque ulla formidine confiteamur unius Christi naturas duas, diuinam scilicet et humanam, uerbum et carnem, manifestis distinctionibus apparentes: et quid secundum earum proprietatem rite possit intelligi, per omnia diuina uolumina simpliciter audientes, nullatenus dubitemus, quedam uerba diuinitati, quedam uero humanitati eius sine separatione prorsus aptari. Si quis enim me interrogat: Ego et Pater unum sumus , utrum uox ista secundum diuinitatem prolata sit, an secundum  humanitatem; fiducialiter respondeo: Secundum diuinitatem, non secundum humanitatem. Et si quis iterum requirat: Pater maior me est , utrum uox ista secundum diuinitatem prolata sit, an secundum humanitatem; fiducialiter respondeo: Secundum humanitatem, non secundum diuinitatem: neque tamen propter hoc aliqua earum uox Christi non erit; utraque enim uox ad unum pertinet Christum, cuius est diuinitas et humanitas: separatio hic nulla introducta est, quia unam uocem secundum unam substantiam posse intelligi diximus, secundum alteram uero negauimus. Cuilibet enim nature uox conueniat, ideo sine separatione non conuenit alteri, quia illius persone est, cuius est utraque natura. Necessitatem nemo nobis ingerat,  unam predicare naturam. Duos filios ignorat fides catholica, quaternitatis assertores omnino detestatur; et idcirco nunc, quantum arbitror, quibusdam recte fidei custodientibus regulam, placuit unum de Trinitate passum fateri. Nihil quippe aliud sententia hec insinuare cognoscitur, nisi ipsum esse passum in carne, qui de Patre Deo natus est, id est, Christum, ne putetur homo purus tolerasse passionis iniurias. Hoc ergo dicit, qui unum de Trinitate passum dicit. Non est quarta persona qui passus est, sed ad numerum pertinet Trinitatis. Manens enim Dei Filius impassibilis secundum diuinitatem, per susceptionem nature passibilis passioni subiacuit. Et quamuis alia sit in illo natura per quam semper impassibilis perseuerat, alia per quam dicitur temporaliter passus,  ipse tamen impassibilis passus est: non alius est impassibilis, et alius passus est. Iste autem impassibilis, ipse est Dei Filius, Deus unigenitus, ante secula ex Deo Patre naturaliter natus; et de matre, postquam uenit plenitudo temporum, misericorditer, quia uoluit, genitus: sine quo Trinitas nunquam fuit; quoniam, sicut iam superius enarrauimus. Trinitas est, Pater, et Filius, et Spiritus sanctus: et siue Patrem, siue Filium, siue Spiritum sanctum subtraxeris, Trinitas esse non potest; nec Pater, nec Filius secundum diuinitatem, nec Spiritus sanctus creaturis connumerantur; nec Pater, nec Filius secundum diuinitatem, nec Spiritus sanctus de mundo hoc, aut de creaturis esse perhibentur; sed sola inuicem Trinitas  connumeratur, et unusquisque eorum dum de Trinitate esse dicitur, a creaturis ceteris sequestratur.

11. Omnis enim res aut Deus est, aut creatura. Si Deus est, creatura non est; si creatura est, Deus non est. Deus autem Trinitas est unius substantie uel essentie; creatura per multimoda diuersarum substantiarum distribuitur genera. Qui ergo Deus est, et proprie, id est, ueraciter Deus est, aut Pater, aut Filius, aut Spiritus sanctus est. Et quia neque Pater solus, neque solus Filius, neque solus Spiritus sanctus Trinitas est, sed simul Pater, Filius et Spiritus sanctus et Pater unus est de Trinitate, et Filius unus est de Trinitate, et Spiritus sanctus unus est de Trinitate. Quid ergo dicit, quicunque dicit: Unus de Trinitate  Filius, nisi: Noli eum querere inter creaturas? Filius ergo secundum diuinitatem, quia non est creatura, sed creator, unus est de Trinitate; et quia ipse secundum humanitatem dignatus est pati, propter hoc unus de Trinitate dicitur passus. Tale est itaque, quantum coniicio, imo potius quantum credo: Unus est de Trinitate passus, quale est dicere: Deus est passus. Sicut autem quisquis Deum predicat passum, non substantiam diuinitatis facit passibilem, sed diuinitatis impassibilis et humanitatis que subiacuit passioni, unam monstrat esse personam, sic unum de Trinitate passum predicans, unitatem persone commendat in utrisque naturis: excludens Nestoriane hereseos nefariam perfidamque doctrinam duos filios inducentis. Neget igitur unum de Trinitate  passum, qui negare uult Deum passum. Quomodo autem Deus passus sit bene omnes fideles intelligunt, secundum carnem scilicet, secundum quam potuit Deus. Alioquin suscipiende carnis nulla remaneret causa probabilis, si potuisset per se ipsam passioni subiacere diuinitas. Ita nota sunt hec pene omnibus Christianis, ut quandocunque predicari audiunt Deum passum, non intelligant nisi Filium Dei, nec opinentur aliter passum, nisi quomodo pati et debuit et potuit Deus, secundum substantiam carnis quam suscepit ex matre. Sic ergo quoties unus de Trinitate dicitur passus, nemo saltem interrogare compellitur: Qui unus? utrum Pater? an Filius? an Spiritus sanctus? Sed mox dixeris passum, continuo intelligunt Filium, quem solum sciunt contestantibus  Euangeliis passum, uigilante in eis etiam ad hoc scientia recte predicationis: ut quamuis asserens unum de Trinitate passum, non adiiciam, secundum carnem; ipsi tamen recte dictum, quasi hoc adiecerim sentiant, si tamen procul expellatur contentionis affectus, uniuersa que audit magis solitus impugnare quam credere. Nihil plane diutius cogitans reperire ualui, unde possit hec sententia  Eutychianis fauorem prebere. Primum quippe mendacium delirantis Eutychetis hoc fuit: unigenitum Deum, quando fieri homo dignatus est, non sibi assumpsisse carnem de utero uirginali; secundum uero: non esse nunc in Christo substantias duas, diuinitatis et humanitatis, sed ex duabus his unam  factam esse substantiam. Retractemus igitur diligenter utrasque sententias, et si uel uni earum coaptari potest ista sententia que unum de Trinitate passum fatetur, sollicitius inquiramus.

12. Quid, rogo, proficit ad negandum Filio Dei materni corporis ueritatem, quando unus de Trinitate passus asseritur? Nonne, si unus de Trinitate est, uere Filius Dei est? et si passus est, uere habet materni corporis ueritatem? Alioquin tolle corpus ex matre sumptum, et quomodo pati potuit pura diuinitas? Perpende qualis est caro Marie, sine dubio passibilis et mortalis: ut ergo esset caro uerbi passibilis et mortalis, ex illa carne habet originem que fuit passibilis et mortalis. In prole igitur cognosce similitudinem generis per testimonium passionis; et expugnari  magis Eutychianos quam foueri, quando unus de Trinitate passus asseritur, uelis nolis aduerte. Sine dubio enim sub his uerbis etiam predicator unius in Christo substantie confutatur. Ut sit enim Christus unus de Trinitate, ad diuinitatem pertinet; ut credatur passus, ad humanitatem. Non esset qui passus est, unus de Trinitate, nisi unam haberet cum Patre et Spiritu sancto diuinitatem. Non esset passus qui unus est de Trinitate, nisi consubstantialem matri haberet humanitatem. Sileat ergo unius nature in Christo predicator. Duas enim naturas commemorat, qui unum de Trinitate passum fatetur. Suspiciones suas inaniter rodit, quisquis bene dicta dum male conatur intelligere, calumniari, potius, quam doceri studet. Unum de Trinitate passum Nestorianis non immerito  displicet. Introducere enim quartam personam uolunt, cui accidisse estimant passiones. Eutychianis autem unum de Trinitate passum non recte placet, si tamen placet. Ipsi enim duas Christi permanere naturas, euidenter negare contendunt, quibus per hoc capitulum manifeste contradicitur: insinuata una substantia per hoc quod unus de Trinitate; insinuata quoque alia per hoc quod passus infertur. Passio enim commemorata testimonium est nature passibilis: natura passibilis intellecta, maxime in illo qui unus de Trinitate, duarum substantiarum clarissimam reddit distinctionem. Sed forsitan aut nimium suspiciosus, aut omnino tardus auditor aperta locutione desiderat instrui: uidelicet ut quoties confiteri delectamur aut Deum passum, aut unum de Trinitate passum, quia  et Pater Deus, et Spiritus sanctus Deus, et simul tota Trinitas Deus; et Pater unus de Trinitate, et Spiritus sanctus unus de Trinitate. Sed dicentes Deum passum, continuo inferamus, secundum carnem, ne aut tota Trinitas passionem suscepisse, aut ipse Filius in substantia diuinitatis que est illi cum Patre communis, passus putetur. Et in hac quidem parte mos gerendus est talibus; et si sic audire desiderant, sic etiam nos loqui conuenit: Unus de Trinitate, id est Filius, una persona de tribus personis, passus est secundum carnem, quam suscepit ex nobis, ut dignaretur passionem tolerare pro nobis.

13. Addamus uerba manifesta ne occasionem demus interpretationi malitiose, putemurque aliud  credere quam sentimus. Admonendus tamen uidetur cui prolata simpliciter suspicionem commouent uerba, non toties aut diuinitatem Christi, aut humanitatem negari, quoties non simul sono uocis enuntiantur: Unus est, ait Apostolus, Deus Pater, ex quo omnia; et unus Dominus iehsu Christus per quem omnia . Ecce Dominum Christum dixit, hominem tacuit, nec tamen ideo negasse putandus est. Rursus in alio loco ad Timotheum scribens: Unus est mediator Dei et hominum homo Christus iehsu . Ecce, hominem dixit, Deum tacuit; non tamen ideo negauit ; et sic in unam personam duas naturas singulariter et mirabiliter adunauit Deus homo misericorditer factus, ut Christum Iesum  siue Deum dicas, hominem quoque simul intelligas; siue hominem confitearis, Deum quoque simul intelligas. Humana est in illo diuinitas, et diuina est humanitas. Propterea ille magis cuiusdam separationis aut diuisionis seminat suspicionem, qui duas naturas aliter non intelligit, nisi ambas audierit nominari. Ecce audiuimus in Euangelio uocem Christi dicentis: Pater maior me est ; quod secundum humanam uidetur dixisse naturam: nunquid ideo putabimus eum non habere in se diuinitatem, secundum quam dixit in alio loco: Ego et Pater unum sumus ? Nonne quando dixit: Pater maior me est, tacuit, Ego et Pater unum sumus? et quando dixit: Ego et Pater unum sumus, tacuit, Pater maior me est? Nihil tamen horum negauit. Dicamus ergo ei, si uidetur, dicenti, Pater maior me est; adde, Domine,  Ego et Pater unum sumus; ne Ariani non arbitrentur equalem. Multa occurrunt similia pio studio requirentibus. Ecce iterum dicit ipse Saluator; Ego ex ore Altissimi prodiui , quod secundum diuinitatem locutus est. Dicamus ei, adde, Domine: Ex utero uirginali, quod pertinet ad humanitatem; ne putent Manichei uel Eutychiani, quia non es natus ex carne. Liceat nobis inter scientes quomodo credamus simpliciter loqui. In nomine Domini Iesu apostoli baptizabant: nunquid quia Patrem et Spiritum sanctum tacebant, ideo negabant? aut ideo baptismus ille non dabatur in nomine Patris, et Filii, et Spiritus sancti, quia in nomine Domini Iesu baptizasse apostoli perhibentur? Nonne propter unius substantie communionem, et propter unum nomen  indiuidue Trinitatis etiam solo Domino Iesu nominato, Pater quoque et Spiritus sanctus in uirtute illius nominis quod unum est ex tribus, nominati esse cognoscuntur? Ita etiam si solum diuinitatem Christi nominem, iam simul humanitatem nominaui, quam sibi adunauit ex uirgine; et si solam humanitatem nominem, simul diuinitatem nominaui, cui est adunata. Possunt he due substantie in Christo sine inuicem loquendo proferri, non possunt sine inuicem credendo cognosci.

14. Nam ecce apud Miletum maioribus natu Ecclesie salubria monita beatus dum traderet Paulus: Attendite. inquit, uobis et uniuerso gregi, in quo uos  Spiritus sanctus constituit episcopos regere Ecclesiam Dei, quam acquisiuit suo sanguine . Dic modo, gentium Doctor, et responde nobis aliquid, quod etiam nos multum suspiciosis oporteat respondere. Dixisti Deum Ecclesiam acquisisse sanguine suo; quare non addidisti Filium? quid si alius Patrem putet? quid si alius Spiritum sanctum? quia et Pater sine dubio Deus, et Spiritus sanctus Deus est. Aut si Deum simpliciter nominasti, uel quando eum dixisti acquisisse Ecclesiam sanguine suo, diceres quomodo habeat sanguinem Deus, et adderes, secundum carnem: ne quis putet quia etiam diuinitas habere aut effundere sanguinem potest. Scio quid huic percontationi uas electionis sine mora respondeat. Nosti, o fili, predicationem meam; quare dubiam putasti sententiam meam? Iam ego dixi: Pater Filio  proprio non pepercit, sed pro nobis omnibus tradidit illum , ut Filius tantum passus a gentibus crederetur. Iam ego dixi: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit se, factus obediens usque ad mortem, mortem autem crucis , ut in humana substantia mortuus rite crederetur: quem tamen ut Deum cognosceres, fiducialiter alibi locutus sum: Ex quibus Christus secundum carnem, qui est super omnia Deus benedictus in secula . Cognosco, sancte Paule, doctrinam ueritatis plenissimam, nec mihi sententia tua in libro Actuum  apostolorum dubia unquam fuit. Intellexi Deum, qui sanguine suo acquisiuit Ecclesiam suam , non esse nisi Christum Iesum Filium Dei, nec habuisse sanguinem, nisi secundum substantiam carnis. Sed propter istos ista dixi, qui nunc audientes unum de Trinitate passum, dicunt: Adde, secundum carnem; quasi aliter intelligi debeat, etiamsi ego non addam; uel addere multum necessarium sit, quod etiamsi non addatur, apparet. Libenter tamen exigi a me patior quod ultro reddere sum paratus. Incunctanter profert lingua quod retinet conscientia. Unus de Trinitate Filius Dei Christus iehsu, qui est una persona de tribus personis, passus est secundum carnem. Tu uero si iam credis non malitiose unum de Trinitate passum dici, dic similiter  bono sensu sicut ego. Si autem dubitas adhuc, dic unam personam de tribus passam, id est, Filium Dei Dominum Iesum Christum secundum carnem: ne si unam personam de tribus passam profiteri nolueris, quartam confiteri inueniaris; et sine ulla ambiguitate Nestorii iudiceris errore possessus.

15. Omnis ergo catholicus aut unum de Trinitate passum simpliciter audiat, simpliciter dicat; aut loquens caute, non tamen infideliter, unam personam de tribus passam fateatur; nec ideo quempiam iudicet hereticum, qui unum de Trinitate passum illo sensu dicit, quo etiam ipse unam personam de tribus passam ueraciter dicit; simulque ambulare uiam Domini properemus, pacem tenentes. Hoc est quippe  unum de Trinitate, quod est, unam personam de tribus personis: quoniam si dicas, Una est persona Christi, nichil aliud dicis, quam, Unus est Christus. Et si dixeris, Unus est Pater aut Spiritus sanctus, nichil aliud dicis quam, Una est persona Patris aut Spiritus sancti. Potest quidem unus etiam substantiam significare, sed si addes substantie proprium manifestumque uocabulum, sicut quando dicis, Trinitas unus, et continuo subinfers, Deus. Alioquin tolle nomen quod adiungis, ubi substantia significatur, et dic, si audes: Pater, et Filius, et Spiritus sanctus unus sunt. Quis enim non continuo, Unus sunt, secundum personam dictum consequenter intelligat, et Sabellii redarguat uanitatem? uides ergo quia proprie unus ad personam pertinet significandam,  quamuis adiuncto sibi cuiuslibet substantie uocabulo possit etiam substantiam significare. Simpliciter ergo audiamus, unum de Trinitate passum, id est, unam personam ex tribus personis. Nec mihi quispiam uelit opponere: Si dicimus unum de Trinitate, dicamus unum de humanitate, sicut dicimus Deum, et rursum dicimus hominem. Deum quippe cum dicimus, recte etiam hominem dicimus, quia et Deus et homo nomina substantiarum sunt. Unus autem, quia proprie personam significat; Unus et unus nequaquam cogitemus dicere, ne duas uideamur asseuerare personas. Ideo plane unum de Trinitate confitemur, et non unum de humanitate; quia Deus uenit ad uterum uirginis, et aduentu suo munus ei largiens fecunditatis sine sorde libidinis, humanam sibi naturam potenter  atque ineffabiliter adunauit, tanto uinculo unitatis, ut persona uerbi fieret persona carnis, et deinceps una uerbi persona esset et carnis. Ideo dicere nullatenus possumus unum de Trinitate et unum de humanitate, uel unum Trinitatis et unum humanitatis, quia in Christo Iesu personam propriam separatim non habet humanitas, sed persona uerbi Dei a quo suscepta est, ipsa illi facta est propria. Distinguimus ergo naturas duas Christi in uocabulis, in officiis, non in personis. Ideo securus dicit Apostolus: Nos autem predicamus Christum crucifixum, Iudeis quidem scandalum, gentibus autem stultitiam; ipsis uero uocatis Iudeis et Grecis Christum Dei uirtutem et Dei sapientiam . Ecce Christus crucifixus ipse est Dei uirtus et Dei sapientia. Quare ergo  non dicatur unus de Trinitate passus? An Christus Dei uirtus et Dei sapientia non est unus de Trinitate? Sed hoc qui negat, aperte dicat etiam secundum diuinitatem Filium non esse unum de Trinitate. Si autem secundum diuinitatem Christus unus est de Trinitate, et secundum diuinitatem uirtus Dei est et sapientia; Christus autem crucifixus uirtus Dei est et sapientia; recte utique dicitur, quia unus de Trinitate est passus.

16. Nec mouere quempiam debet, si uere hanc sententiam, sicut a quibusdam dicitur, Eutychetis protulit apocrisiarius in Chalcedonensi concilio. Sepe etiam per ignorantes loquitur ueritas. Patres autem nostri in concilio positi, sensum loquentis, non  uerba considerantes, nec illum propter hanc sententiam pronuntiare catholicum, nec ipsam sententiam catholicis tunc inserere definitionibus uoluerunt, ne uiderentur intellectum loquentis [a 1Kb] approbasse, quam uerba. Mirabiliter tamen Spiritus sanctus postea fideles admonuit, etiam per hanc sententiam reuinci Eutychianistas, in qua duarum plena est predicatio naturarum, ut nequaquam dicere: Si unus est Christus de Trinitate, et Trinitas unius est substantie, Christus autem Deus et homo est; unius ergo substantie. Christus quippe et unus est de Trinitate, et Deus et homo est, et non est unius substantie; ne humanitas quoque, quam suscepit, consubstantialis sit Trinitati; quod sana doctrina condemnat. Recordor, aliquando triplicem me intellexisse causam,  que dubitare quosdam de hac sententia cogeret. Prima scilicet, ne, quadam separatione intercedente, alia esset Trinitas et alius qui unus esse de Trinitate dicitur, sicut alius est Pater, alius est Filius, quando de Patre Filius esse dicitur; et alia ciuitas, aliusque homo qui de ciuitate esse narratur. Sed et Pater quamuis habendo Filium Pater sit, ipso tamen Patris nomine non se esse Filium monstrat: et ideo dum de Patre esse Filius dicitur, alter esse Pater, alter esse Filius intimatur. Et ciuitas hominum est multitudo, non homo: et ideo dum de ciuitate quispiam dicitur, alter ipse esse, altera ciuitas inuenitur. Trinitas autem Pater, et Filius, et Spiritus sanctus est; ideo securus dicis: Filius unus est de Trinitate; nec potest esse alius Filius, et alia Trinitas, quia  sine Filio nulla est Trinitas. Secunda uero causa dubitationis uidetur, nolentibus dicere, unum de Trinitate passum, ne diuinitatis substantia fieri passibilis uideatur. Sed hoc impossibile et auribus et mentibus catholicis ita semper apparet, ut suspicari hoc malitie potius quam cautele sit: maxime quoniam dum unus de Trinitate dicitur passus, et Trinitas personarum habet significationem, cuiuis facile apparet propter unam personam uerbi impassibilis carnisque passibilis unum de Trinitate passum pronuntiari. Tertia uero dubitationis est causa, ne dicentibus: Unus de Trinitate passus, inquisitor acerrimus dicat: Quid unus? et respondentibus: Filius, iterum dicat: Ergo si unus est Filius de Trinitate, uel unus est Trinitatis, filiorum est Trinitas, aut Trinitatis  est Filius. Respondentibus: Deus, dicat: Quomodo est quispiam unus Deus de Trinitate, cum non sit unus Deus, nisi Trinitas? Huic autem dubitationi facile occurritur, si quid sit Trinitas consideremus. Trinitas enim  personarum est Trinitas. Quid ergo Trinitas, nisi tres persone? Que sunt tres persone, nisi Pater, Filius et Spiritus sanctus? In hac ergo Trinitate, neque Patres [b 1Kb] inuenis, neque Filios tres, neque Spiritus sanctos tres: et propterea securus dicis: Unum Filium de Trinitate, quia non est in Trinitate Filius nisi unus;  cuius personam significantes dicimus unum de Trinitate passum, quia ipse tantum rite creditur passus, qui cum esset uere et proprie Deus, uere et proprie factus est homo, ut non immerito uere et proprie mater Dei beata Maria credatur. Ex Maria enim semper uirgine nec diuinitas nasci potuit sine humanitate, nec humanitas sine diuinitate.

17. Frustra expauescit quisquis estimat consubstantialem diuinitati matrem futuram, si ueraciter et proprie Maria mater fuerit Dei; profecto enim quia ueraciter et proprie generanti semper est consubstantialis ille qui nascitur, accepit ab ea Deus unde ei fieret consubstantialis, et sic ex ea nasci dignatus est. Ita igitur proprie, sicut ueraciter, Maria diuinitatem Filii genuit, sed incarnatam. Sine carne enim diuinitatem  sempiternam generare non posset homo mortalis. Quid autem, proprie genuit? Manifeste genuit, contestantibus signis et uirtutibus Deum esse, qui ex homine nascitur. Quid est, proprie genuit? Ipsa ei materiam carnis secundum quam generatur, operante quidem Spiritu sancto, uerumtamen ex suis uisceribus tribuit, et ideo quem sic nasci oportuit, etiam proprie genuit: quia in humana eum natura genuit, quam nullo dubitante proprie genuit. Quisquis autem putat aut dicit ex una substantia generari nullatenus potuisse substantias duas, ueraciter dicit, si separatim generatas audierit. Nunc uero in magno illo et mirabili sacramento, quod manifestatum est in carne, diuina substantia secundum humanam substantiam proprie nata est; quia non separatim  nata est, nec humanitatem proprie natam sibi diuinitas adunauit: sed adunando eam sibi proprie nata est. Dicam adhuc planius pro captu infirmitatis mee, si remoueat Deus ueritatis tenebras falsitatis a luce huius disputationis. Proprie est nata de Patre diuinitas pura, proprie est nata de matre eadem incarnata diuinitas. Et hoc distat inter unius Filii Dei duas generationes, quod in diuina generatione nulla fuit humanitas: in humana generatione adunata fuit humanitati proprie nascenti diuinitas. Si enim dixero, uel dicere uoluero: Maria semper uirgo proprie genuit humanitatem, non proprie genuit diuinitatem, uidebitur sub aliquo modo hominem purum genuisse, quem nullo modo ita genuit, quia uerbum carnem factum proprie genuit. Recte ergo, quantum arbitror,  dicimus et confitemur: Maria ueraciter est mater Dei Christi, ut non esset suspicio phantasie. Recte etiam confitemur: Maria proprie mater est Dei Christi, ut nullatenus hominem purum, qui pro meritis operum bonorum postea proueheretur in Deum, uel superueniente in se Filio Dei, uocari aut effici inciperet Deus, sed Deum sine initio, ex certo initio hominem factum concepisse et genuisse credatur. Inueniri potest plane alius conueniens modus, quo sine scandalo hec sententia proferatur, si ita unusquisque dicat: Maria proprie mater Dei Christi, ut singulare  hoc celestis operationis beneficium non uideatur commune cum ceteris. Ipse enim Saluator in Euangelio nuntiantibus sibi: Ecce mater tua et fratres tui foris stant querentes te: Que est, inquit, mater mea, aut qui sunt fratres mei? Et extendens manum in discipulos, ait: Ecce mater mea et fratres mei. Et omnis qui facit uoluntatem Patris mei qui in celis est, hic meus frater et soror, et mater est . Omnis ergo faciens uoluntatem Patris eius, mater est eius. Sed Maria ideo proprie mater est, quia nascendo de ea secundum carnem factus est filius eius. Multe mulieres Deum timentes parturiunt Deum Christum mente, non carne: sola autem Maria Deum Christum peperit etiam carne; et ideo sola proprie mater est Dei, quia nulla alia sic mater est  Dei. Beatus Apostolus dum Romanis scriberet, ait: Si Deus pro nobis, quis contra nos? Qui etiam proprio Filio non pepercit, sed pro nobis omnibus tradidit eum . Dicat ergo mihi aliquis, utrum proprius Filius Dei Patris, ipse est proprius filius uirginis matris, an forte non habuit Maria proprium filium, quem Deus habet proprium Filium? Sed et Maria habet proprium filium, quia genuit, non adoptauit: et illum habet proprium filium, quem habet Deus proprium Filium, quia duos filios nunquam fides catholica predicat. Restat ergo ut si Deus Dei proprius Filius, ipse est etiam matris uirginis proprius filius, proprie eum genuerit. Alioquin si illa proprie non genuerit, nec ille proprius est filius. Proprius est autem filius; ergo illa proprie genuit:  uerumtamen secundum humanitatem, secundum quam potuit Deus nasci.

18. Superest nunc, in conclusione huius uoluminis, eisdem duabus sententiis de quibus inter se disputantium fratrum prolixa fit altercatio, ne qua remanere uel suspiciosis uideatur ambiguitas, dare quamdam fidei regulam, qua precedente simplicitas loquentium manifestetur, et audientium remoueatur scandalum. Dicturus ergo unum de Trinitate passum, prius asserat omnipotentis Dei unam substantiam, tres esse personas: ex quibus una persona, id est Filius, Deus permanens, homo factus, et natus et passus sit; neque Patre neque Spiritu sancto pariter incarnato, quamuis opus nostre redemptionis tota fuerit Trinitas operata. Sic autem passum esse  Filium fateatur, ut credens intelligat non potuisse eum pati in ipsa substantia, qua Deus, et cum Patre et cum Spiritu sancto unus Deus est, sed in illa quam sine Patre et Spiritu sancto suscepit ex matre. Sed ideo diuinitatem Filii recte posse a fidelibus dici passam fuisse, quia ipsius est caro que passa est, et ad eius personam pertinet quam cum Patre et Spiritu sancto non creditur habere communem. Postquam uero et Deum Dei Filium passum, et non in diuinitate ipsa passibilem factum, sed humanitate que passibilis fuerat, intellexerit passum; confiteatur nichilominus ipsius unius Filii Dei Domini Iesu Christi duas esse naturas, uel substantias. Et cum plenius hec pro modulo ingenii uel eloquii sui inculcauerit,  Chalcedonensis decreta concilii, et pape Leonis epistolam sequi se in omnibus profiteatur. Superadiiciens, per incarnationem Filii Dei non creuisse Trinitatem, nec quartam Trinitati accessisse personam; quia diuinitatis et humanitatis in Christo singulariter permansit ipsa persona; quod Nestorius duos introducens filios negat, ut merito iam sectatoribus eius fidelis catholici lingua respondens, ad remouendam quaternitatem, dicat unum de Trinitate passum; quem tamen insinuet secundum diuinitatem esse unum de Trinitate, secundum humanitatem uero passum. Dicturus ergo unum de Trinitate Christum, prius ista que diximus dicat; maxime quando contradicentibus aut male suspicantibus loquitur; et alium non edificat, qui eum malo sensu talia putat  instruere. Nolo predicatorem uerbi Dei, testimonio tantum conscientie sue esse contentum: perducere conetur ad cor aliorum, quod recte ac fideliter sentiat; nec pigritia, nec superbia reuocetur, tanquam inculcans rem dubiam, donec omni careat ambiguitate. Sit multiloquus, quantum necessitas cegerit, dum tamen obscura breuitate neminem scandalizet. Similiter dicturus beatam Mariam uere et proprie Deum genuisse, prius illa omnia confitens, diuinitatem Filii Dei iam de Patre natam, nec nasci, nec proprie nasci asserat potuisse, nisi carnem nostri generis et anime rationalis substantiam, id est plenum hominem, suscepisset: neque initium diuinitati per natiuitatem temporalem datum fuisse, sed carni, cuius initium uel conceptio non fuit nisi susceptio  diuinitatis. Prius etiam confiteatur nec ea que sunt diuinitatis, posse ab humanitate, nec ea que sunt humanitatis, posse a diuinitate Christi separari; sed siue illud quod secundum diuinitatem, siue illud quod secundum humanitatem dictum, gestum, toleratumue est, utrique substantie eius esse commune. Propter unam  personam, quam predicat recte fidei predicator; quamuis nouerit, secundum humanitatem de uisceribus matris proprie natam fuisse diuinitatem, securus tamen dicit: Maria Deum proprie genuit; illum genuit, qui sic homo creditur, ut Deus non negetur. Ille autem qui has dubitat proferre sententias, si cuncta que solent sub heretico latere sensu manifestis absolutisque sermonibus audierit refutari, careat  suspicionibus, omittat contentiones, et de cetero unum de Trinitate passum, uel Mariam proprie matrem Dei esse sic accipiens, quomodo dicitur a catholicis, etiamsi aliter hoc affirmare nitantur heretici, doctoribus orthodoxis aures simplices prebeat.



EPISTOLA Iu. AD EUGIPPIUM PRESBYTERUM. De essentia Trinitatis, et de duabus Christi naturis.

1. Domino beatissimo fratri Eugippio presbytero Ferrandus exiguus, in Domino salutem.

Charissime, considera quales habeat uires ab Ariano comite nuper proposita questio. Sed prius quibus inter  se sententiis uel dogmatibus Ariani et catholici differant, deliberemus. Ariani uolunt indiuiduam Trinitatem predicare, sicut Scripture predicant unum Deum. Catholici uero precepta legis salubriter audientes: Audi, Isrel, Deus tuus, Deus unus est , ne uideantur sub unius Dei religione fidem Trinitatis excludere, tres personas unius substantie predicantes, ipsam Trinitatem unum Deum simpliciter confitentur; et de omni sancta Trinitate sapienter dictum intelligunt: Audi, Isrel, Deus tuus, Deus unus est. Ariani, Patris et Filii et Spiritus sancti tres substantias predicant, et ideo eorum potestatem diuidunt, unitatem uitant, immensitatem minuunt, et per errores maiori Patri minorem Filium subiiciunt; minorem autem Filio Spiritum sanctum dicunt. Catholici e contrario  Deum Patrem, Deum Filium, Deum Spiritum sanctum, ne tres Deos gentibus inducere uideantur, unius esse honoris, glorie, magnitudinis, eternitatis, diuinitatis, equalitatis, essentie confitentur; et nemini alterum preponere cupientes, de Patre tamen Filium natum, de Patre et Filio Spiritum sanctum procedere sentiunt.

2. Arianos si interrogare uolueris unde sit Filius, timent dicere, de Patris essentia: ne gignentis et geniti probetur una diuinitas, et confirmetur equalitas. Timent rursus ex nichilo natum Filium profiteri, ne Creator accipiens originem similem creaturis, unigeniti priuilegio spoliatus, perdat gloriam creatoris. Aliunde uero Filium natum, id est, ex aliqua subiacente materia, multo amplius timent astruere; ne uideatur  quelibet res ante eum fuisse, per quem facta sunt omnia. Talibus erroribus respondent catholici: Credite quia natus est de Patris essentia: si negatis, dicite unde sit. Dicunt etiam minorem Filium, quia negant esse equalem. Catholici uero dicunt eum secundum diuinitatem equalem, secundum humanitatem autem minorem. Aequalitas eius secundum diuinitatem non habet initium; uerumtamen nec equalitas competens diuinitati, nec minoratio congrua carni habet finem. Siue ergo secundum carnem minor, secundum diuinitatem dicatur equalis, idem atque unus est Christus, uere Filius Dei, et uere filius hominis. Aequalis enim perseuerans factus est minor: minor factus, permansit equalis. Et ideo totus minor, totus equalis: quia seruatur in eo utraque natura, et  quam habuit, et quam assumpsit ex matre. Alioqui si una in Christo et persona existeret et natura, non posset unus Christus uni Patri et minor et equalis dici.

3. Dicimus etiam de Christo quod uere unus est Christus. Sapientibus tamen mentibus, quoties audiunt, Unus est Christus, cogitare conuenit quomodo sit unus; utrum unam habendo personam, an unam naturam. Si non potest dici unam habere naturam quem suscepisse alteram dicimus, potest tamen dici unam habere personam, quoniam persona illa semper manens nature semper manentis ita mirabilem postea naturam sine persona uoluntarie suscepit, ut  humanam substantiam non habentem subsistentem manentemque personam, in unitatem suam suscipiens, ad se faceret pertinere; fieretque deinceps humanitas illa diuina que Dei cepisset, ex quo esse cepisset, habere personam: diuinitas illa humana, quoniam sibi in unitatem persone ueraciter humanam uoluit adunare naturam.

4. Dicimus ergo, Unus est Christus, unus est Deus, hominisque filius; id est, una est Christi Dei hominisque persona: non tamen dicimus unam esse Christi Dei hominisque naturam. Concordantes cum Apostolo uolente probare unitatem persone: Nam in quo, inquit Corinthiis, quod donaui, si quid donaui, propter uos in persona Christi . Nunquid non melius personas diceret, si uellet in  Christo duas significare substantias? Euidentem similiter adhibens differentiam substantiarum dicit alio loco: Etsi crucifixus est, ex infirmitate crucifixus est, sed uiuit ex uirtute Dei . Nunquid non ipse crucifixus est qui uiuit? et tamen qui ex infirmitate crucifixus est, ex uirtute Dei uiuit. Unde ad amorem commendationemque persone unius, sic unus Christus predicatur, ut aliquando una eius uel humana natura uel diuina commemoretur, et utraque tamen intelligatur: quoniam inest unitas, ut qui unam nominet, ambas significet. Propter quod Apostolus solam humanitatem tangit, ad Timotheum dicens: Unus est Deus, unus mediator Dei et hominum, homo Christus iehsu . De diuinitate dicit ad Corinthios: Nam etsi sunt qui dicantur dii , nobis tamen unus Deus ex quo omnia, et unus Dominus iehsu Christus per quem omnia .---Desunt reliqua.



EPISTOLA u. AD SEuERUM SCHOLASTICUM CONSTANTINOPOLITANUM. Quod Dominus noster iehsu Christus sit unus de sancta et indiuidua Trinitate.

1. Magnorum uirorum mihi negotium conaris adiungere, propter eos qui Deum nostrum Iesum negant unum esse de sancta et indiuidua Trinitate, quid sentiam delectatus audire. Sed hoc, fateor, ingenii mei pusillitas aut uix ualet, aut assumere omnino non audet.  Quis enim ego, aut qualis ego, cui liceat de dubiis rebus statutam proferre sententiam, nouosque sermones in electionis auctoritate, utrum suscipi debeant, recentioribus definire temporibus? Utinam mihi fide simplici, quam catholica per uniuersum mundum docet Ecclesia, sic donet Deus esse contentum, ut omni, si fieri potest, huius uite miserabilis tempore orationi et ieiuniis uacans, plangam cum pusillis fratribus meis delicta multa et grauia, siue que iam doleo commissa, siue que adhuc cogor ex carnis fragilitate committere! Beatum me profecto tunc estimabo, quando positus in silentio monasterii, illum uersiculum psalmi per momenta cantauero: Dixi: Custodiam  uias meas, ut non delinquam in lingua mea . Loquantur et predicent quibus honor sacerdotii docendi auctoritatem tribuit; nos discere parati sumus; docere alios non presumimus. Interroga igitur, uir prudentissime, si quid ueritatis cupis audire, principaliter apostolice sedis antistitem, cuius sana doctrina constat iudicio ueritatis, et fulcitur munimine auctoritatis. Interroga plurimos per diuersa terrarum loca pontifices, quibus scientia celestium preceptorum diuinitus inspirata, famam grandem sui cum ueneratione collegit. Istos sine dubio et ad disputandum idoneos, et ad suadendum frequenti exercitatione paratos, nec uituperaberis si consulas adhuc incertus; et laudaris [a 1Kb] si sequaris ueraciter doctus. A me autem sic expete debitum caritatis, ne  incurrere suadeas culpam temeritatis.

2. Sufficit mihi, propter beati Petri manifestam sententiam, que fidelibus cunctis generaliter loquitur: Parati ad respondendum omni poscenti uos rationem de fide et spe que in uobis est ; sciscitanti quomodo credamus, illico respondere: Credere nos in unum Deum Patrem, et Filium, et Spiritum sanctum, Patrem a nullo genitum, Filium de Patre unigenitum, Spiritum sanctum de Patre ingenito et Filio unigenito semper procedentem; ita ut hac beata Trinitate, quam unum diximus Deum, Pater non sit Filius aut Spiritus sanctus, Filius nunquam sit Pater aut Spiritus sanctus, Spiritus sanctus nec Pater sit aliquando, nec Filius, sed Pater solius Filii Pater sit, ut Filius solius Patris Filius, Spiritus  uero sanctus Patris et Filii communiter Spiritus. Simul autem hi tres naturaliter unus Deus, propter id, quod unus Deus, unam habentes substantiam; propter id, quod Pater, et Filius, et Spiritus sanctus, tres personas; propter id, quod unus Deus, simul omnia inseparabiliter operantes; propter id, quod Pater, et Filius, et Spiritus sanctus, quedam sibi propria uindicantes: sicut generare solius Patris, et nasci solius Filii, et procedere de ambobus, solius confitemur Spiritus sancti. Sicut Patrem solum locutum de nube: Hic est Filius meus dilectus, in quo mihi bene complacui ; Filium solum de uirgine natum, et a Ioanne in Iordane flumine baptizatum; et Spiritum sanctum solum in columbe specie descendisse. Olim quippe illos ueritas confutauit hereticos, qui sic unum Deum Trinitatem dicere uoluerunt,  ut quem Patrem fatebantur, ipsum sibi Filium, ipsum fingerent Spiritum sanctum: dum scilicet qui manens in celestibus creature totius Pater fuit, protensus in uirginem, et nascendo inter homines Filius fieret; rursusque dispensationis humane consummato mysterio, super apostolos in linguis igneis ueniens, Spiritus sanctus uocaretur: hoc errore compulsi non Filium Dei Patris, sed Patrem credere crucifixum. Unde eos etiam Patripassianos appellari uetustas ostendit. Ita igitur propter unam substantiam Sabellius tres noluit fateri personas, sicut e contrario  Arius propter tres personas, tres uoluit predicare substantias. Apostolica sane Ecclesia tres personas contra Sabellium numerans, unam uero substantiam uel essentiam contra Arium uindicans, ita dictum sibi meminit: Audi, Isrel, Dominus Deus tuus, Deus unus est ; ut hic unus Deus non sit solitarius, sed Trinitas, Pater scilicet, Filius, et Spiritus sanctus. Qua confessione prelata, magnum pietatis et mirabile sacramentum , quod manifestatum est in carne, iustificatum est in Spiritu, apparuit angelis, predicatum est in gentibus, creditum est in mundo, assumptum est in gloria, subsequenti ueneratione pandentes, ita pro redemptione humani generis humanam naturam credimus suscepisse ut ille qui Trinitate perfecta Deus unigenitus  permanebat ac permanet, ipse ex Maria fieret primogenitus in multis fratribus ; et hunc eumdem quem genuerat Deus Pater ante omnia tempora, ipsum generaret homo mater, postquam uenit plenitudo temporum.

3. Principaliter enim fides nostra Christum Dei Filium sic predicat hominis filium, ut unum dicat Dei et hominis filium; nec alterum in diuinitate Christum ueneretur, alterum in humanitate, sed quem in diuinitate, ipsum in humanitate. Propterea enim Deus factus est homo, quia non est alius Deus, alius homo; sed omnino qui Deus, ipse homo; et propter hoc, qui homo, ipse etiam Deus, iehsu Christus Dominus noster. Manens enim Deus Filius una in Trinitate persona, uenit ad uirginem; nec sibi aliam de  ea personam assumpsit, sed aliam sic unitatem persone sue suscepit, ut persona que semper erat, naturam susciperet carnis, haberetque duas una Christi persona naturas. Nec ambigere oportet quomodo credatur humana natura, ex initio sui, Dei uerbi habuisse personam; scientes quia non hominem formatum, neque conceptum, neque uita sua quadam uel in matris utero uiuere iam incipientem Deus assumpsit; sed omnino antequam aliquid Maria conciperet, ante omnem formati formandiue hominis causam, Deus uolens homo fieri, uirginalis palatium uentris intra uit; et uirtute diuinitatis munus largiens fecunditatis, assumpsit ex ea quam habere uoluit matrem, nostri generis ueram carnem. Et ipsa assumptione conceptus et natus, non utique personam aliam suscepit,  quia non hominem paratum inuenit, sed naturam potius humanam, in qua ipse Deus homo nasceretur, accepit. Habuit igitur humana natura, ex quo est creata, personam; sed unam cum Deo, qui eam suscipiendo creatus est. Tu proinde quisquis huic fidei contradicis, ostende mihi in Christo sine diuinitate aliquando humanitatem, et tunc fatebor quod habuerit propriam etiam sola humana natura personam. Quia uero diuinitas quidem uerbi Dei sine humanitate fuit, humanitas uero sine diuinitate nunquam fuit; ideo habuit diuina natura personam, quam humane nature, quando eam suscepit, indulsit;  ut et natura susceptrix, et natura suscepta, sine ulla confusione ineffabiliter adunata, unius crederetur esse persone; dum cuius est diuinitas, ipsius est humanitas; et cuius est humanitas, ipsius diuinitas: et licet alia sit diuina natura, alia sit humana natura, non sit tamen alius Christus, cuius est diuina natura, et alius Christus, cuius est humana natura; sed idem sit unus Christus, cuius est humana et diuina natura. Neque enim sic in Christo, sicut in prophetis inhabitauit Dei uerbum, sed uerbum caro factum est, ut habitaret in nobis . Hic est Dominus iehsu Christus. De nullo denique propheta, quamuis ex persona Dei multa sepius loquantur, Scriptura sancta narrauit quod esset super omnia Deus. De Christo autem fiducialiter Apostolus clamat:  Ex quibus est Christus secundum carnem, qui est super omnia Deus benedictus in secula . Si quis enim negauerit Christum Dei hominisque filium unam habere personam, duos predicat Christos; et si duplex adorandus uel colendus est Christus, non Trinitatem, sed quaternitatem adorat. Si quis iterum unam Christi dicit esse naturam, et quamuis eum ex duabus negare non audeat, in duabus tamen substantiis confiteri ueretur aut dubitat, hic aut unius nature abolitionem, aut utrarumque asseuerat confusionem. Nisi enim de duabus unam simul abstulerit, aut utrasque confuderit, unam quomodo predicet non habebit.

4. Hos Scripturarum testimoniis, ut epistole modus teneatur, breuiter refutantes, uerba Saluatoris  nostri primitus consideremus, quibus fixam regulam diuini baptismatis tradens, hoc apostolis suis dicens y [a 1Kb] : Ite, baptizate omnes gentes in nomine Patris, et Filii, et Spiritus sancti . Illos enim qui putant Christum unam non habere personam, interrogo: Nominato in baptismate Filio, si non est una Dei hominisque persona, que persona nominatur? Si dixerint, Filii Dei, nec hunc esse confitentur filium hominis, quem Filium Dei; ergo omnis a regenerationis sacramento gratia mediatoris aufertur. Unus est enim, sicut dicit Apostolus, mediator Dei et hominum, homo Christus iehsu . Et si  nominato in baptismate Filio, sola Filii Dei persona nominatur, et persona Filii  Dei hominis non commemoratur, mediator non nominatur. Et quomodo sine mediatore Pater reconciliatur? aut si forte non reconciliatur, ut quid baptismus datur? Si autem reconciliatur, per mediatorem reconciliatur. Si per mediatorem reconciliatur, mediator iste non est tantum Deus, neque tantum homo, sed Deus homo; ut iungat hominem, habens in una eademque persona cum Deo diuinitatem, cum hominibus humanitatem, et propter hoc mediator. Nam si alter fuerit Deus, alter homo; id est, aliam personam habuerit Deus Christus, aliam homo Christus; nec persona illa Christi que habet cum Deo diuinitatem, mediator noster est, quia non nobiscum  habet humanitatem; nec persona filii hominis que nobiscum habet humanitatem, mediator noster est, quia non habet cum Deo diuinitatem. Proinde si cum baptizamur, illam tantummodo personam que habet cum Deo diuinitatem, nominamus, et quomodo sine mediatore reconciliamur? Restat ergo ut si nominato in baptismate Filio mediatorem nominare uolumus, ipsum Filium non diuidamus; sed hunc esse Deum, quem hominem confitentes, negatores unius persone ueraciter confundamus. Alioquin quomodo uerum erit, quia quicunque in Christo baptizamur, in morte ipsius baptizamur , si quando Filium in baptismate nominamus, non unam personam Dei hominisque, sed personam solam Filii Dei sine persona filii hominis nominamus; quando si  uere fuissent due persone, ad commemorandam mortem Christi in qua nos baptizari docet Apostolus, persona filii hominis commemorari debuerat? Secundum hominem enim mori potuit Christus. Sed si ille qui personam unam negare conatur in Christo, ne excludat incarnationis a baptismate sacramentum, nominato Filio personam filii hominis asseuerat nominari; non ergo in unito Trinitatis nomine baptizamus. Neque enim Trinitas potest dici, ubi Deus Dei Filius non nominatur, si persona tantum filii hominis inculcatur.

5. Ut ergo Trinitas tota in baptismate nominetur, et mediatoris gratia non sileatur, et mortis Christi commemoratio renouetur, unam Christus habere personam ueraciter agnoscatur; ut nominato in baptismate  Filio, hec una persona nominari intelligatur de qua dicit etiam Paulus uas electionis: Nam et ego quod donaui, si quid donaui propter uos, in persona Christi . Que persona totum habens quod est Dei, totum habens quod est hominis, ueraciter dicit quod Ioannes euangelista commemorat: Nemo ascendit in celum, nisi qui de celo descendit, filius hominis, qui est in celo . Quomodo enim nemo ascendit in celum, nisi qui de celo descendit, si non est una Christi persona, qui descendit et ascendit? Nonne si duas habere personas putetur, alia erit sine dubio persona susceptrix, alia persona suscepta? alia que est de Deo Patre nata, alia que est Dei Filio, quando incarnari uoluit, adunata? Et si ita est, susceptrix persona descendit,  ut ascenderet persona suscepta; et iam falsum erit: Nemo ascendit in celum, nisi qui de celo descendit. Descendit enim persona Filii Dei et ascendit persona hominis, ac sic non illa que descendit ascendit. Hoc secundum prauitatem male intelligentie eorum qui duplicant Christum, disputandi necessitas compulit loqui. Ceterum ideo uere nemo ascendit in celum, nisi qui de celo descendit, quia una est ascendentis descendentisque persona, secundum naturam diuinitatis inclinante miseratione descendens, secundum naturam humanitatis cum tropeo immortalitatis ascendens. Huic enim rei testimonium dans gentium Doctor, aperte ponit: Qui descendit, ipse est et qui  ascendit : ipse plane, non alius; et si non alius, una prorsus, eadem inseparabilisque persona, de qua recte dicitur: Nemo ascendit in celum, nisi qui de celo descendit ; et propter quam tardis mentibus inculcandam rectissime sequeretur, Filius hominis qui est in celo. Hic enim quero: si non est una Dei hominisque persona, quomodo dicit: Filius hominis qui est in celo, quando adhuc necdum passus loquebatur in seculo? Quomodo est, inquam, quomodo est in celo filius hominis ante mortem crucis, ante gloriam resurrectionis, ante triumphum ascensionis, nisi quia adhesit ad unitatem persone Filio Dei, qui nunquam recessit ex celo; et ideo est filius hominis in celo, quia ibi est semper Filius Dei, qui factus est filius hominis?  Mirum quippe, mirum, nisi intelligatur, apparet. Dominus dicit: Nemo ascendit in celum, nisi qui de celo descendit; et quasi interrogaret aliquis: Quis est iste? confestim sine dubitatione respondit: Filius hominis qui est in celo. O Domine Iesu, In prinpio uerbum, et uerbum apud Deum, et Deus uerbum; nonne antequam descenderes, et uerbum caro fieres et habitares in nobis, Deus tantum fuisti, Patri et Spiritui sancto consubstantialis, atque una in Trinitate persona? Quomodo ergo nunc ais: Nemo ascendit in celum, nisi qui de celo descendit; et statim personam descendentis insinuans sequeris, Filius hominis qui est in celo? Quomodo descendit filius hominis, antequam tu fieres filius hominis, nisi quoniam tu qui eras ab initio Filius Dei, tu Deus unigenitus,  tu una in Trinitate persona, factus es filius hominis; et sic factus es filius hominis, ut non altera esset persona tua, altera filii hominis?

6. Hec denique una commendatur, quando Pharisei interrogantur a Christo: Quid uobis uidetur de Christo? cuius filius est ? Et respondentibus, Dauid, dicit iehsu: Quomodo ergo Dauid in spiritu uocat eum Dominum, dicens: Dixit Dominus Domino meo, Sede ad dexteram meam, donec ponam inimicos tuos scabellum pedum tuorum ? Dauid enim uocat eum Dominum, et quomodo filius eius est? Ubi Pharisei quidem conuicti sunt et humiliati; sed nos tamen, si pie queramus, admoniti. Quare enim filius Dauid Dominus Dauid, nisi quia Dominus Dauid ipse factus est filius Dauid? Nam  profecto si non esset una Christi persona, non posset esse filius Dauid, Dominus Dauid. Sed ideo est filius Dauid, Dominus Dauid, quia personam quam habet Dominus Dauid, ipsam habet filius Dauid. Hec una persona, postulanti Philippo et dicenti: Domine, ostende nobis Patrem, et sufficit nobis; Tanto, inquit, tempore uobiscum sum, et non cognouistis me? Philippe, qui me uidet, uidet et Patrem. Quomodo tu dicis, Ostende nobis Patrem ? Cum enim Philippus non uideret oculis carnalibus nisi hominem qui loquebatur, audiuit sibi ore hominis dici: Qui me uidet, uidet et Patrem. Quare hoc, nisi quia ipse homo est Deus, quem qui uidet, uidet et Patrem? Alioquin si non esset una Dei hominisque persona, non diceret,  Qui me uidet; iam uisus in carne, uideri adhuc uolens in diuinitate, sed diceret potius, Qui uidet Deum meum, uidet personam Dei mei. Quid est autem dicere uidenti se, Qui uidet me, nisi dicere: Ego sum qui uideor, ego qui non uideor? Et qui me iam foris carnaliter uidet, si uidet intus spiritaliter, non alterum, sed me; hic profecto qui sic uidet me, uidet et Patrem. Et secutus statim: Ego in Patre, et Pater in me . Quando diceret caro mortalis, Ego in Patre, et Pater in me, nisi ipse propter unitatem persone esset Deus immortalis, qui crucifigendus fuerat homo mortalis? Audi eum adhuc unius esse ueritatem persone modis pluribus allegantem. Cum interrogaret discipulos suos: Quem me, inquit, dicunt homines esse filium hominis ? Post opiniones multas et uarias hominum quibus alii Eliam, alii Ieremiam, alii Ioannem Baptistam, alii unum ex prophetis opinabantur esse Christum Dei, Dominum prophetarum, distinguere se Dominus a famulis uolens, unumque se Christum inculcare uidentibus cupiens: uos autem, ait, quem me esse dicitis ? Respondit Petrus: Tu es Christus Filius Dei uiui . Hic si una persona Filii Dei et filii hominis non fuisset, quomodo beatus Petrus appellante se Christo filium hominis, uelut contradiceret adderet: Tu es Christus Filius Dei uiui? Christus dicit: me filium hominis: Petrus dicit, Tu es Filius Dei uiui. Si non est una Christi persona, de alio Petrus interrogatur, alium confitetur. Interrogatur, Quem me esse dicunt homines filium  hominis? et respondet: Tu es Christus Filius Dei uiui. Sed si beatus Petrus nunquam meruisset magistri sermone laudari, nisi ipsum confiteretur de quo interrogabatur, a quo ei diceret, Tu, a quo audierat, Me, Ipse est filius hominis, qui est Filius Dei uiui. De quo Paulus ad Hebreos scribens, ut unius eum persone semper ostendat, ita ait: iehsu Christus heri et hodie, ipse est et in secula . Ubi ipse quod semel posuit, etiam ter intelligi uoluit, tanquam diceret: iehsu Christus ipse heri, ipse hodie, ipse et in secula: heri, antequam acciperet carnem; hodie, quando, iuxta uaticinium Ieremie prophete, Hic Deus noster, et non estimabitur alius absque illo: qui inuenit omnem uiam scientie, et dedit eam Iacob puero suo, et Isrel dilecto suo. Post hec in terris uisus  est, et cum hominibus conuersatus est . Siue modo, quando sedet ad dexteram Patris in secula, siue quando iudicare uenturus est uiuos et mortuos , semper ipse, nunquam alius.

7. Carnem quippe suscipiendo, naturas adunauit, non personam duplicauit. Naturas plane adunauit, sine confusione permanentes, et in secula permansuras. Sic enim adunauit, ut nec diuinitas in humanitatem mutaretur, nec humanitas a diuinitate absorberetur, sed utraque natura incolumis custodita suis officiis uteretur, suis operibus agnosceretur, suis nominibus uocaretur, uerumtamen personis propriis non distingueretur. Non sic enim adunate sunt due  substantie, diuina scilicet et humana, ut fieret una substantia; sed ut esset unius persone, atque ex eis unius semper existeret Christus. Absit enim ut dum unam cogit ueritas predicare personam, duas audeamus negare naturas. Si enim creator factus est creatura, si uerbum factum est caro, si Deus habitu inuentus est ut homo; nec creator creari, nec uerbum caro fieri, nec Deus esse homo potuit sine alterius susceptione nature. Et si altera est natura suscepta, due sunt profecto nature, non una. Sed si ex duabus facta esse asseritur una, que facta sit debet primitus dici. Quamuis enim ex duabus substantiis una aliqua uix ualeat fieri sine ambarum confusione aut unius abolitione, tamen quoties ex duobus fit aliquid unum, noua res fit; et si noua res fit, nouum necessario  nature nomen existendo nouiter sumit. uerbi gratia, alia est in nobis natura anime, alia corporis: illa spiritalis, ista terrena; illa inuisibilis, ista uisibilis. Et quia ex his duabus una est facta natura, nouum nature nomen indepta est, ut diceretur homo. Separatim enim dicitur anima, separatim corpus; nec anima potest nuncupari corpus, nec corpus potest nuncupari anima, simul autem corpus et anima recte nuncupatur homo. Nec natura anime est natura corporis, nec natura corporis est natura anime; simul autem constans ex natura corporis et anime, una est natura humana. Proinde si diuina natura et humana natura confirmantur unam fecisse naturam, inueniatur etiam quam naturam, que nec diuina appelletur, nec humana; sed sicut noua, ita nouo nomine  nuncupata. Nullus plane tergiuersator, et unius nature contentiosus assertor, in huius articulo propositionis, nature quam ex duabus unam fingit, nouum nomen apponat, et eam Christum dici respondeat; quia Christus nomen officii est, non nature. Ab unctione enim Christus; unctio uero temporalis dispensationis indicium, non substantie uidetur esse uocabulum. Ille enim qui ex duabus factam credit unam , dicat quam unam. Ista enim una, nec diuina dici poterit, nec humana, sed quocunque alio nomine: quod nomen si quis inuenerit, nature unius assertor tolerabiliter erit. Ego tamen ualde metuo unius nature professionem confidenter assumere, quoniam si una est natura Christi, aut tota erit equalis Patri, aut tota Patre minor. Si tota  equalis, secundum quam dicit: Pater maior me est ? si tota minor secundum quam dicit: Ego et Pater unum sumus ? Aut impassibilis, aut passibilis. Si impassibilis, secundum quam dicitur Christus passus, mortuus, crucifixus? si passibilis, aut Christus iam unam naturam non habebit cum Patre, ut segregetur a passionibus eius Deus Pater; aut si hec una natura quam habet cum Patre communem, passibilis erit, Pater quoque passibilis erit, et iam non catholici Christiani, sed heretici gloriabuntur Patripassiani. Addo adhuc: si una est natura Christi aut inuisibilis asseritur, aut uisibilis; si inuisibilis, quam uiderunt qui crucifixerunt? quam uiderunt apostoli usque ad  tactum? quam uidendam promiserunt angeli, dicentes: Sic ueniet, quemadmodum eum uidistis euntem in celum ? Sed si uisibilis, quid uolebat dilectore suo in futuro manifestare, quando dicebat: Et ego diligam eum, et manifestabo ei me ipsum , iam manifestatus secundum carnem? Aut cur ita clamat Euangelium: Nemo nouit Filium, nisi Pater ? Sine dubio enim quod uidemus nouimus; et nemo potest dicere non subiacere notioni, quem subiacere confessus fuerit uisioni.

8. Mouet adhuc, quoniam si una est natura Christi, aut ubique diffusa est, aut localis: si ubique diffusa, quare uerba symboli sic recitamus: Tertia die a mortuis resurrexit, ascendit in celos, sedet ad dexteram Patris? Qui respondebit mihi, si ubique diffusa  est natura Christi, quomodo ascendit in celos? si ubique diffusa est, quomodo specialiter de ea dicitur: Sedet ad dexteram Patris? Sed si localis est, certe sapientia Dei, que est Christus , attingit a fine usque ad finem fortiter, et disponit omnia suauiter . Et ubi est quod recedens a discipulis suis secundum presentiam carnis, Ecce ego, ait, uobiscum sum usque ad consummationem seculi ? Erubescamus ergo duas negare naturas, ut in uno Christo appareat que natura sit equalis Patri, que minor Patre; que passibilis, que impassibilis; que uisibilis, que inuisibilis; que ubique diffusa, que localis; dum tamen unus sit Christus, et equalis et minor, et impassibilis et passibilis, et inuisibilis et uisibilis, et ubique diffusus et localis:  totus equalis, non totum equalis? totus minor, non totum minor; totus inuisibilis, impassibilis, ubique diffusus, sed non totum. Hic uero si requiras, quid est totum Christus? respondeo: uerbum Dei, anima rationalis et caro. Siue enim uerbum dicas, totus est Christus, sed non totum, nisi adhibeas animam rationalem et corpus. Siue animam rationalem dicas, totus est Christus, sed non totum, nisi adhibeas uerbum et carnem. Siue carnem dicas, totus est Christus, sed non totum, nisi adhibeas uerbum et animam rationalem. Totus ergo Christus ubique est secundum uerbum, sed non totum ubique est; quia non est ubique anima rationalis et caro, cum quibus est totum. Totus Christus apud inferos fuit secundum animam rationalem, sed non totum,  quia caro ibi non fuit, cum qua est totum. Totus Christus in sepulcro fuit secundum carnem, sed non totum, quia anima rationalis ibi non fuit, cum qua est totum: uerbum tamen Dei et cum anima sua apud inferos, et cum carne sua in sepulcro fuit, quia naturaliter ubique diffusum, nec anime sue nec carni sue aliquando defuit. Siue igitur uerbum, siue anima rationalis, siue caro significetur, totus Christus significatur, sed non totum. Neque enim erit totum, nisi simul uerbum, anima rationalis et caro. Quare autem uerbum totus Christus, et anima rationalis totus Christus, et caro totus Christus, nisi quia una est uerbi, anime rationalis carnisque persona? Quare iterum uerbum sine anima rationali et carne  non totum Christus; aut anima rationalis et caro sine uerbo non totum Christus, nisi quia alia est uerbi, alia rationalis anime carnisque natura? illa diuina, ista humana? illa simplex, ista composita? cum tamen una ipsa Christi persona, que duas, diuinam et humanam, id est simplicem et compositam uidetur adunare substantias, non sit composita, sed in singulis simplex, et in utrisque simplex; et ita simplex, sicut fuit antequam in sua unitate susciperet humanam naturam; ut haberet deinceps substantias duas, unam  simplicem, aliam uero compositam.

9. Sed quid iam pluribus immoramur? De incarnatione Christi hec est fides mea, per quam fateor, ex duabus et in duabus substantiis unam Christum  habere personam. Nec mouet quomodo potuerit habere duas una Christi persona naturas, cum uideamus diuinitatis unam substantiam tres habere personas. Si enim mihi dicat aliquis: In Christo ostende mihi secundum numerum naturarum, numerum personarum; respondebo intrepidus: Ostende mihi etiam tu in deitate secundum numerum personarum, numerum naturarum. Si enim non potest esse natura sine persona, nec persona potest esse sine natura. Sed si dicitur in Trinitate omnes tres personas unam habere naturam, quia illa una natura omnium trium est personarum: ita ego in Christo dicam utrasque naturas unam habere personam, quia illa significans existere cuiusque, est que alium distinguit ab alio. Unde rite personarum duarum in Christo uideretur  quispiam exsurgere predicator, si Deus ille non fuisset homo, aut homo ille non fuisset Deus, alium ab alio sua distinguente persona: dum secundum superioris intellectum definitionis, proprietate incommunicabili sic unum Christum personam diuinitatis significaret existere, ut eum ab alio qui in humanitate credendus fuerat, separaret. uerumtamen absit hoc a fidelibus mentibus, longe fiat a Christianis disputationibus. Proinde illi quos negare asserit Dominum nostrum Iesum Christum unum esse de sancta et indiuidua Trinitate, si fatentur Dominum nostrum Iesum Christum Deum esse, Dei Filium, factum hominis filium; et ideo nominato Domino Iesu Christo non hominem purum, sed diuinam simul et humanam substantiam nominari; si fatentur Deum  Trinitatem, Patrem esse, et Filium, et Spiritum sanctum; et hunc Filium sine quo Trinitas nunquam fuit, et quo carnem suscipiente mansit Trinitas; sicut semper est Trinitas, ex initio incarnationis sue, ipsum esse intelligunt Dominum Iesum Christum: quid ad nos, quibuslibet uerbis rectam predicent fidem? uidendum potius reor et considerandum diligentius, cur Dominus iehsu Christus unus esse de sancta et indiuidua Trinitate nimis caute a quibusdam negetur. Tribus enim modis, quantum mea fert opinio, sententie huius suspecta redditur propositio.  Primus modus est, ne ideo Dominus iehsu Christus unus esse de sancta et indiuidua Trinitate predicari putetur, ut alius ipse, alia Trinitas de qua unus esse dicitur, inculcetur: uelut cum de Patre esse Filium credimus, alius est procul dubio Filius, alius Pater de quo est Filius; aut quando, uerbi gratia, de ciuitate illa, siue illa esse aliquem indicemus; in tantum alius est ipse, alia ciuitas; ut sine illo maneat ciuitas sicut fuit cum illo, quamuis ipse solus dici ciuitas nequeat. Hic uero sensus magis illis proficit, qui supponere uolunt quartam Trinitati personam.

10. Secundus modus est. Fortasse Dominus iehsu Christus, unus esse de sancta et indiuidua Trinitate fraudulenter intimetur; propter hoc uidelicet ut non eius humanitas, quam suscipiendo in unitatem persone  sue uocari cepit Dominus iehsu Christus, sed diuinitas eius propter quam asseritur unus esse de sancta et indiuidua Trinitate, predicetur esse passibilis, quoties Dominus iehsu passus pro salute hominum non tacetur. Hic uero sensus aut Arianos iuuat ad deteriorandam Filii diuinitatem, aut unius tantum in eo nature interserit opinionem, dum duarum personarum timet incurrere suspicionem. Tertius adhuc modus est, ne firmantibus [a 1Kb] nobis Dominum Iesum Christum unum esse de sancta et indiuidua Trinitate, confestim a nobis queratur, Quid unus? uerbi enim gratia, si uoluero dicere, Gabriel unus est ex angelis Dei, interrogatus, Quid unus? respondeo, Angelus, quia iam illos omnes angelos dixi. Aut si iterum similiter loquar, Ephesinam Ecclesiam  unam esse de septem Ecclesiis ad quas Ioannes scribit apostolus, interrogatus, Quid unam? mox respondeo, Ecclesiam, quia iam illas septem Ecclesias dixi. Pari ratione si homines tres accessisse aliquo, aut recessisse aliunde pronuntiem, cum dixero, Unus ex his uenit ad me, interrogatus, Quid unus? mox respondeo, Homo, quoniam illos tres homines dixi. Cum uero dixerimus, Dominum Iesum Christum unum esse de sancta et indiuidua Trinitate, interrogati, Quid unus? non possumus dicere, unus Deus, quia Trinitas illa non est Deorum; nec permittit ratio ut dicamus: Dominus iehsu Christus unus Deus est de sancta et indiuidua Trinitate; sed dicimus potius: Tota Trinitas unus Deus. Similiter interrogati, Quid unus? quando dicimus Dominum Iesum Christum  unum esse de sancta et indiuidua Trinitate, non possumus respondere, Filius, quia Trinitas illa non est filiorum; unus enim in Trinitate est Filius. Et si dicitur ita dici: Dominus iehsu Christus, unus est de sancta et indiuidua Trinitate, tanquam si dicatur, una persona, rectissime hoc dicitur; sed conuenientibus modo, si hoc ita uidetur, una persona [b 1Kb] quam unus dicitur, ne parum intelligentibus, aut male suspicantibus scandalum procuretur. Quibus ergo modis hec sententia ab aliquantis refellenda uel cauenda iudicetur, simpliciter dixi: ceterum ego  nec uolentibus nec nolentibus dicere contradixi: quia nichil a me certum posse definiri, in huius epistole capite iam predixi.

11. Ceterum si certa ad nos mandauit opinio , miror quomodo hi qui Dominum nostrum Iesum Christum negant unum esse de sancta et indiuidua Trinitate, confiteri eum dicantur unum esse ex sancta et indiuidua Trinitate. Quid harum propositionum differentia moliatur, audire cuperem; si liceret, presentes interrogarem: uellem dicere, si daretur sermonem sine studio contentionis inserere. Si enim dicendus est unus ex Trinitate Dominus iehsu Christus, propter unitatem persone utique dicendus est, ut ostendatur quia ille  Deus unigenitus ipse factus est homo. Cur non ergo dicatur etiam, de Trinitate, ut ostendatur similiter pertinere ad essentiam Trinitatis, quia assumpta seruili forma contumeliam pertulit mortis? Sed si eo sensu non dicitur unus esse de sancta et indiuidua Trinitate, sed ex sancta Trinitate Dominus iehsu Christus, ut ostendatur nichil substantie cum Trinitate habere commune: sicut ideo nos dicimus ex Deo, et non de Deo, quia alia est nostra, alia Dei substantia ; uidet etiam prudentia uestra,  purum ab his hominem predicari Dominum Iesum Christum; et omnino hunc sensum, nisi forte melius aut aptius exponatur, periculosissimum iudicari. Unde desistendum a contentionibus reor, exspectandum potius persuadens, patienterque hanc dubitationem ferendam, donec uniuersalis Ecclesie auctoritate uel pronuntietur suscipienda, uel prodatur abiicienda. Neque enim fides uera, si de hac sententia taceatur, minus predicabitur; aut nisi per hanc sententiam roboretur, minus firma existimabitur: cum, etiamsi ita esset, sequi nos apostolica uerba plus deceret, ubi nobis dicitur: uerumtamen in quod peruenimus, in eo ambulemus; et, Si quid aliter sapitis, hoc quoque uobis Deus reuelabit . Ad hoc peruenimus, scire Dominum Iesum  Christum ex duabus atque in duabus substantiis uel naturis, unam habere personam. Hoc teneamus, hoc sapiamus, hoc predicemus; et si quedam uerba minus caute proferamus, aut plus forte solliciti taceamus, uelut si quid aliter saperemus, hoc quoque Deus nobis reuelabit.



EPISTOLA uI. AD PELAGIUM ET ANATOLIUM DIACONOS URBIS ROMAE. Pro epistola Ibe episcopi Edesseni, adeoque pro tribus capitulis concilii Chalcedonensis: aduersus Acephalos.

1. Dominis beatissimis et deuotis obsequiis uenerabiliter prosequendis, sanctis fratribus et condiaconis, Pelagio et Anatolio Ferrandus exiguus.

 ualde maximas sum passus angustias, quando scripta uestra suscepimus, cuius perturbationis indicium longa taciturnitas fuit. Nam si considerare dignemini quam festinus esse soleam semper ad obediendum iussionibus uestris, non minori deuotioni responsionis huius deputabitis moras. Quare enim diu silerem, nisi trepidarem, non ueritatem dicere de questione nuper exorta, silentibus sed adhuc Africanis Ecclesiis, ante tempus proferre sermonem? Simpliciter tamen, compellente iussione uestra, quod credimus loquimur, ut scire dignemini quia uobiscum corde, uobiscum fide, uobiscum secundum bonam spem, uobiscum in caritate non ficta. Quecunque enim sapienter, breuiter, ueraciter intimatis, eadem credimus, eadem sentimus, eadem loquimur.

 2. uerbis apostolicis suadeam ministros sedis apostolice gloriosos: State, et tenete traditiones quas didicistis . Non expedit antiquorum Patrum qui Chalcedonensi noscuntur interfuisse concilio uituperari deliberationem, retractari iudicium, mutari sententiam: ne synodus uenerabilis, apud omnes Ecclesias Orientis et Occidentis per annos tam plurimos sine aliqua dubitatione firmata, perdat subito reuerentiam suam; nec possit in definitionibus fidei robur inflexibile custodire, si ceperit ex aliqua parte fragilis aut reprehensione digna conuinci. Quidquid semel statuitur in concilio et congregatione sanctorum Patrum, perpetuam debet obtinere iugiter firmitatem. Qua enim fronte cantabimus: Quanta audiuimus, et cognouimus ea, et patres nostri narrauerunt  nobis ; si quoties libet, toties licet eorum decreta rescindere? Per illos sapientissimos iudices Ecclesia catholica dixit quod catholica Ecclesia custodiret, uel potius quod usque nunc custodiuit: cur hodiernis nunc iterum disputationibus minime tunc reprobatam reprobamus epistolam? Fons est signatus, catholica Ecclesia; Iacobus uero apostolus clamat: Nunquid fons de eodem foramine emanat dulcem et amaram aquam ? Si dulcis aqua manauit ad proferendas fidei definitiones ex ore pristinorum sacerdotum, quomodo fieri potuit ut ex ore eorum, non aliorum, quasi ex eorum foramine manaret in negotio uenerabilis Ibe episcopi, non dulcis aqua, sed amarior felle? Cum timore ac tremore dico, sed tamen  dico: Si tunc in quolibet negotio propinauit fidelibus amarum gustum Chalcedonensis concilii laudabilis disputatio, demus manus hereticis, ut liceat eis salutaris antidoti potionem quasi mortiferam criminari, nobis prebentibus occasionem, »dum in uerbis pugna est, dum de nouitatibus questio est, dum de ambiguis occasio est, dum de auribus querela est, dum de studiis certamen est, dum de consensu difficultas est.« Que uerba, non mea, sed beati Hilarii, in secundo libro contineri quem ad Constantium imperatorem scribit, beatitudo uestra plenius nouit. Perpendite ergo, fratres, inter quos scopulos fluctuet nauis euangelice predicationis. Clamat Isaias: ue his qui ponunt tenebras lucem ; et nos audemus  asserere quia patres nostri tenebras lucem esse dixerunt, quando epistolam Nestorio fauentem damnare noluerunt, imo etiam suscipere uoluerunt? Ergone patribus nostris coaptabitur prophetica maledictio: ue his qui ponunt tenebras lucem? Nonne ipsi fuerunt sicut luminaria in mundo, uerbum uite continentes, quorum fides imposuit silentium perfidis? quibus recte credentibus omnis credidit mundus?

3. An dicitur: Bene crediderunt, sed Ibe uenerabilis epistolam male susceperunt? in sua confessione ueraces fuerunt, sed fallaci confessioni prebuerunt incautam consensionem? Quis ferat tortuosas inutilium questionum contentiones? Si pars aliqua displicet in concilio Chalcedonensi, cum periculo displicendi  totum placet. uas electionis sanctissimus Paulus manifeste profitetur: Modicum fermenti totam massam corrumpit . Si in illa massa sanctarum definitionum, uel exigui fermenti potest acida commixtio reperiri, tota massa iudicabitur noxia; uel certe, ut magna extenuemus, inutilis ad efficiendum panem, qui confirmat cor hominis. Quid igitur profuit quia ibi Nestorius, ibi Eutyches anathematizantur? Ecce, damnatores Nestorii et Eutychetis recepisse culpantur epistolam, blasphemiis fauentem Nestorii, uel ambiguis, uel manifestis. Quid utique? Si nescientes admiserunt, ignorantie notam, quod absit, incurrisse uidebuntur, ut eorum penitus euacuetur auctoritas, si uero scientes, aliud fortasse senserunt, aliud sunt interlocuti, fictionis crimine non  carebunt; resistentes uero eorum dogmatibus, multo amplius insultando clamabunt: Ecce congregata apud Chalcedona synodus, sidera [a 1Kb] magnum pondus auctoritatis minime dubitatis, uno atque eodem tempore Nestorium damnauit, et Nestorii [b 1Kb] reuocauit errorem, recipiens epistolam fidei catholice omnino contrariam; sicut modo sentire cepistis, intelligentes, quamuis sero, quam toti illi episcopi noluerunt intelligere ueritatem. Plangamus et oremus, ut cito talis error abolitus transeat, repudiatus euanescat, et perpetuo silentio sepeliatur. Totum concilium Chalcedonense, cum est totum concilium Chalcedonense, uerum est: nulla pars illius habet ullam reprehensionem; quidquid ibi dictum, gestum, iudicatum nouimus atque firmatum, sancti Spiritus operata est  ineffabilis et secreta potentia. Quare tot iustorum memoriam repentinis contradictionibus infamamus, cum Salomon plenus Spiritu sancto manifeste pronuntiet: Memoria iusti cum laudibus ?

4. Quid si procedentes e tumulis suis, coram Deo cui uiuunt, apud quem fideliter requiescunt, in nouissima resurrectione dicant uiri religiosi: Cur epistolam reprobastis, cuius catholicam esse dictionem sensimus, diximus, iudicauimus, et iudicium nostrum subscribendo firmauimus? An quia uenerabilis Ibas, Alexandrine Ecclesie pontificem sanctum Cyrillum uituperauit? Sed idem sancto Cyrillo postea se communicasse  significauit. Si merebatur pro beati Cyrilli uituperatione culpam, merebatur pro restaurata communione non minimam gratiam. Ut sancti Cyrilli capitula propter ambiguitatem et locutionis obscuritatem, cum Orientalibus episcopis parum intelligendo culparet, humane fuit infirmitatis: ut dicta sua bene interpretanti facilius crederet ac libentissime consentiret, omnino sacerdotalis fuerat caritatis, sine ullo dispendio ueritatis. Cur epistolam nos damnaremus, ubi tanquam preterita, sunt utraque narrata per illius sancti Cyrilli fideles interpretationes? Ipse, ipse sanctus Cyrillus non uenrabili Ibe, sed pluribus Orientalibus episcopis auferre scandalum male intelligentie properauit, bene interpretando capitula sua: et nos pro iniuriis eius, historie modo quid contigerat  exponentem reprobaremus epistolam? Si contraria uere fidei regulis in illa epistola uenerabilis Ibas episcopus locutus fuisse firmatur, propter aliquanta uel ambigua, uel obscura que faciunt hoc uideri, nostra debet esse sententia melior, quia nos ex ore eius qui dictauit epistolam sensum ualuimus inuestigare uerborum. Postremo quare putaremus epistolam fauere Nestorio, cuius auctor, nobis presentibus, iubentibus, audientibus, uoce uiua minime dubitauit anathematizare Nestorium, suscipiens tomum pape Leonis, et confessionem uere fidei nobiscum subscribendo confirmans? Hec audientes, quale responsum daturi sumus tot inclytis rectoribus et magistris Ecclesiarum? Precipue cum rex iustus sederit in throno?

 5. Caueamus, fratres, insidias diaboli. Si nefandus error Nestorii latere putatur in hac epistola uenerabilis Ibe episcopi, quam Patres receperunt, neque magnis neque paruulis nocet: error quippe Nestorii publice damnatus est in Chalcedonensi concilio. Si uituperatio sanctissime recordationis Cyrilli scandalum mouet, ut abiiciatur epistola quam Patres receperunt, laudatus est ibi, multumque laudatus; quando eius dictorum suorum interpretatio remouisse firmatur sinistre suspicionis offensionem, reconciliatis paci eius Orientalibus episcopis: in qua pace omnes sibi communicantes pariter dormierunt, et hanc epistolam talia referentem ne leuiter culpandam [c 1Kb] esse dixerunt. Merito tunc presente Marciano imperatore religioso, sacerdotes omnes qui concilium pacis mentibus  pacificis inchoatum definitionibus ecclesiastice pacis conuenientibus finierunt, in pace fraterna redierunt ad suarum plebium loca, sine odio, sine inuidia, sine contentione, concordes, unanimes, commune testimonium perhibentes. Ibi fuit in legatis suis sedes apostolica, primatum tenens uniuersalis Ecclesie; ibi aliarum uenerabilium sedium pontifices, astuti ut serpentes, simplices ut columbe; ibi ex minoribus ciuitatibus ingens turba pastorum, dominici gregis caulas pastorali sollicitudine gubernantium. Nemo ibi damnauit aliquem nolentibus ceteris, nemo absoluit nolentibus ceteris; omnes sibi consentientes,  et Doctoris gentium uerba libenter implentes, obedierunt dicenti sibi: Obsecro uos, fratres, ut id ipsum dicatis omnes, et non sint in uobis schismata . Ideo eorum iudicium mansit, et in sua stabilitate permansit nullatenus immutandum, quia iudicantium sacerdotum nec dignitas fuit inferior, nec numerus paruus, nec auctoritas minor, nec ignobilis electio, nec superflua presumptio, nec insipiens deliberatio, nec uulgaris assensus, nec infructuosus labor, nec tranquillitati Ecclesiarum contrarius finis. Ad sedandas preteritas contentiones uenerunt, presentes amputauerunt, etiam futuras mitigauerunt: addere quidpiam post eorum definitiones, mutare, minuere, nichil est aliud [a 11Kb] quam nouas seminare discordias. Nemo culpare festinet bene deposita  [An disposita], nemo recta corrigere. Quid erit firmum, si quod statuit Chalcedonense concilium uocatur in dubium?

6. Plura hinc possem querelis luctuosis sub quadam tragedia flebiliter deplorare; sed sufficere mihi uidetur quid Ecclesia Iustiniane Carthaginis, per linguam gloriosi pontificis sui beate memorie Capreoli, clementissimo principi Theodosio scribentis, rationabiliter definiuit, dicens: »Nihil in diuinis humanisque actibus, nichil tam in sacris quam in publicis rebus obtinere ullam poterit firmitatem, si ea que debito sententie iudicialis fine clauduntur, post annorum spatia et quelibet uolumina seculorum, tanquam in emendatione Patrum uelut instructor presumat emendare posteritas.« Et in alia epistola ad  Ephesinum concilium per uersulam directa diaconum: »Habet quidquid forte nuper exoritur, discussionis necessitatem, ut aut recipi probatum, aut damnatum possit excludi. Ea uero de quibus antea iam iudicatum est si quis admiserit in retractationem uocari, uidebitur de fide quam nunc usque tenuit ipse dubitare.« Ecce iam non statuta tantum synodalia, sed pene cunctorum firmata iudicia, uocari rursus in examen nimis esse culpabile memorabilis doctor Carthaginiensis Ecclesie profitetur; quomodo ergo nunc olim iudicata iudicabuntur? Si tunc aliquis accusator epistole cuius catholica esse dictatio claruit ad maiora iudicia prouocaret, appellationi forsitan secundum consuetudinem locus pateret; sed quo iret? aut ubi maiores reperiret in Ecclesia iudices? ante  se habens in legatis suis apostolicam sedem, qua consentiente, quidquid illa definiuit synodus, accepit robur inuictum? uox igitur adempta uolentibus male assumpta defendere, quomodo iterum restituetur? quis erit post tantos ac tales pontifices negotii iam peracti nouus et idoneus cognitor? ex quibus mundi partibus aut ciuitatibus meliores antiquis episcopis congregabuntur episcopi, quibus potestas detur sententias emendare maiorum? uel qua spe confidenter assumant aliquid definire, uidentes talium uirorum iudicia repente cassari? Quomodo successoribus nostris poterit placere quod agimus, si per nos docebuntur  irritum facere quod precessores suos gessisse cognouerint? Unde hec noua cautela? nunquid post papam Leonem, Anatolium, Maximum, Iuuenalem, uel ceteros illius temporis sacerdotes, nullus fuit ex eorum successoribus qui legeret attentius, et intelligeret epistolam uenerabilis Ibe episcopi male synodo insertam fuisse? Modo cepit hereticorum querela mouere catholicos, ut cogitent hanc epistolam reprobare.

7. Habeo dicere: si retractentur Chalcedonensis decreta concilii, de Nicena synodo cogitemus, ne simile periculum patiatur. Uniuersalia concilia, precipue illa quibus Ecclesie Romane consensus accessit, secunde auctoritatis locum post canonicos libros tenent. Sicut legentibus Scripturam diuinitus inspiratam  non licet aliquid reprehendere, quamuis minime ualeant altitudinem celestis oraculi comprehendere, sed pius lector et quod non intelligit credit, ut quod credit mereatur intelligere; sic omnino nec aliter concilia que uetustas firmauit et custodiuit deuota posteritas obedientiam de nobis exigunt, nullam relinquentes dubitandi necessitatem. Longe illa sunt de quibus Apostolus dicit: Omnia probate; quod bonum est tenete; ab omni specie mali abstinete uos . Que autem finiuntur iudicantibus episcopis sanctis, et ad beati [b 1Kb] memoriam perducta diligentius examinantur atque firmantur, sequenda sunt, amplectenda sunt: in retractatione sub qualibet pietatis occasione teneri non debent; precipue apud posteros, iam secundum carnem mortuis qui iudicium  protulerunt, et ibi iam constitutis ubi, iuxta Euangelium, Pater non iudicat quemquam, sed omne iudicium dedit Filio . Quid prodest cum dormientibus habere certamen, aut pro dormientibus Ecclesiam perturbare? Si quis adhuc in corpore mortis huius accusatus et damnatus, antequam mereretur absolui, de seculo raptus est, absolui non potest ulterius humano iudicio. Si quis accusatus et absolutus in pace Ecclesie transiuit ad Dominum, condemnari non potest humano iudicio. Si quis accusatus ante diem sacerdotalis examinis repentina uocatione preuentus est, intra sinum matris Ecclesie constitutus, diuino intelligendus est iudicio reseruatus: de hoc nullus homo potest manifestam proferre sententiam; cui si Deus indulgentiam dedit, nichil  nocet nostra seueritas; si supplicium preparauit, nichil prodest nostra benignitas.

8. uetat nos Apostolus plus sapere quam oportet sapere ; quicunque ergo aliter sentit, et rectum putat esse quod sentit, sub hac deuotione pietatis loquatur, scribat, disputet, in negotio presertim religionis, ut neminem dictis suis obedire compellat inuitum; nec unius hominis sententiam ualere tantum credat, ut preiudicium generet aliter sentientibus. Potest unusquisque rectam predicans fidem, quod sentit scribere, non tamen ad subscribendum que ipse scripserat, alios prouocare. Quantum  laborauerunt in predicatione uerbi, post apostolos, sanctissimi illi preclarique doctores, quibus per Spiritum sapientie et scientie concesserat Dominus docere catholicos, et hereticos expugnare? libros tamen suos a nemine subscriptos posteris reliquerunt. Consideremus quid beatus Apostolus moneat: Prophete duo uel tres dicant, uel ceteri examinent . Nunquid dixit: Subscribant, aut subscribere compellantur? Diligentius examinari que dicta sunt iubet, ne consensus facilis incurrat errorem: sit unicuique liberum, postquam legerit quod unus homo dictauit, non ita dicta eius accipere quasi canonicas scripturas: sed cogitare quid eligat, quid respuat, quid sequatur statim, quid cum prudentioribus arbitretur fratribus conferendum;  nulla fiat necessitas generare sibi preiudicium subscribendo, ne aliud postea sentiat, si aliud postea sentiendum reuelata demonstrauerit ueritas: patienter autem ferat pius scriptor sollicitudinem piam requirentium ueritatem, nec festinet auditorum tenere manum, sed per suauem sensum paratus meliora sentientibus consentire.

9. Cuius humilitatis exemplum beatus pontifex Augustinus, in caritate Christi pene omnibus catholice Ecclesie doctoribus prebens: »Nec pigebit, inquit, me, sicubi hesito, querere; nec pudebit, si erro, dicere. Proinde quisquis hec legit, ubi pariter certus est, pergat mecum; ubi pariter hesitat, querat mecum; ubi errorem suum agnoscit, redeat ad me; ubi meum, reuocet me. Ita ingrediamur simul  caritatis uiam, tendentes ad eum de quo dictum est: Querite faciem eius semper. Et hoc placitum, pium atque iustum coram Domino Deo nostro. Cum omnibus interim qui ea que scribo legunt, etc. .« Sola enim sunt, ut superius iam sepe diximus, in canonicis libris precepta diuina, et in generalibus synodis paterna decreta, non refutanda nec respuenda, sed custodienda et amplectenda; precipiente sancta Scriptura: Audi, fili, legem patris tui, et ne spernas consilium matris tue . Lex enim patris fulget, quantum mihi uidetur, in canonicis libris; consilium matris in uniuersalibus conciliis continetur; ubi propterea qui conueniunt tales sacerdotes statuta sua subscribunt, ut dubium non relinquatur a quibus est  habita disputatio: ceterum preter illos qui statuunt que statuenda sunt, nullus cogit ultra subscribere; sufficere enim iudicatur ad plenam confirmationem, si perducta in notitiam totius Ecclesie nullum offendiculum moueant, uel scandalum fratribus, sed apostolice fidei conuenire firmentur, apostolice sedis roborata consensu.

10. Dignetur itaque beatitudo uestra tres istas regulas ordine et sermone quo potuimus intimatas diligenter attendere, et  custodire. Ut concilii Chalcedonensis uel similium nulla retractatio placeat; sed que semel statuta sunt, intemerata seruentur. Ut pro mortuis fratribus nulla generentur inter uiuos scandala. Ut  nullus libro suo per subscriptiones plurimorum dare uelit auctoritatem, quam solis canonicis libris Ecclesia catholica detulit. Illud quoque tranquillitati Ecclesiarum proficere poterit, si nullus uelit prescribere quid sequatur Ecclesia, sed tenere quod Ecclesia docet; ipsa Domino per Moysen in cantico Deuteronomii dicente: Interroga patrem tuum, et annuntiabit tibi; seniores tuos, et dicent tibi omnia . Tunc quippe implebitur etiam Doctoris gentium suauis doctrina, Corinthios admonentis et dicentis: Cum conueneritis, unusquisque uestrum psalmum habet, doctrinam habet, interpretationem habet: omnia ad edificationem fiant . Ecce, interrogatus, propter obedientiam silere non potui, respondens magistris discipulus, doctis indoctus, maioribus  minor. Examinate, quesumus, propter caritatem, si potuit hec parua responsio comprehendere ueritatem; et, si quidem placuerit, discretio uestra perpendat utrum prodi debeat fratribus.



EPISTOLA uII. AD REGINUM COMITEM PARAENETICUS. Qualis esse debeat dux religiosus in actibus militaribus, seu de septem regulis innocentie.

1. Socialis uite laboribus exercendus, ignorantia pueritie mox ut rationalis homo caruerit, aut Deo incipit, dux illustris Regine, aut seculo militare. Propter hoc apostolus Paulus: Nemo, ait, militans Deo implicat se negotiis secularibus ; ostendens esse milites Dei, sicut sunt etiam milites seculi. Duplex ergo militia duo genera militum signat:  alios militia corporalis laborare cum mundo, secundum uoluntatem terreni regis astringit; alios militia spiritalis ad celestia castra per gratuitam gratiam celestis imperatoris adducit. Milites seculi passionibus et desideriis uariis tenentur obnoxii; milites Dei carnem suam crucifigunt cum uitiis et concupiscentiis. Illi dapibus nutriuntur; isti uirtutibus. Illi rapere aliena conantur; isti etiam propria uel patienter perdere, uel misericorditer contendunt erogare. Illi propriis utilitatibus consulunt; isti communibus. Illi gerunt unde falsis laudibus extollantur; isti querunt unde sempiternis premiis honorentur. Illis tribuit imaginem letitie uanitas; istis uera confert gaudia ueritas. Illi perituram patriam, pariter perituri, saluare ac semper tenere festinant; isti  nunquam perituram, ne in eternum pereant, possidere desiderant. Illis uiuere labor est, et mori supplicium; istis uiuere Christus est, et mori lucrum. Illi preliantur contra inimicos uisibiles; isti contra inuisibiles. Illos auaritia crudeles; istos misericordia facit benignos. Illos inuidia contentiosos; istos mansuetudo pacificos. Illi per superbiam pro suis hominibus litigant; isti per humilitatem alter alterum existimant superiorem sibi. Per illos Babylonia regitur; per istos et in istis a Domino Ierusalem celestis administratur. Et plerumque contingit ut corporibus adunati  simul milites Dei et milites seculi prosperitates et aduersitates sentiant temporales. Sed milites seculi prosperitas  extollit, aduersitas deiicit; milites autem Dei, siue in prosperitate, siue in aduersitate immobiles perseuerant; quia gloria eorum testimonium est conscientie ipsorum; ubi requiescunt quando tribulationes patitur mundus; ubi non timent hostem continentie perpeti, quando suppetit abundantia uoluptatum, de radice temporalis felicitatis germinans spinas cupiditatis. Milites Dei libenter audiunt beatum Ioannem commilitonibus propriis tuba fortiore clamantem: Nolite diligere mundum, neque ea que in mundo sunt. Si quis diligit mundum, non est caritas Patris in eo; quoniam omne quod in mundo est, concupiscentia carnis est, et concupiscentia oculorum, et ambitio seculi, que non est ex Patre, sed ex mundo est. Et mundus transit et concupiscentia eius: qui autem  facit uoluntatem Dei, manet in eternum . Quibus audientibus atque obedientibus huic saluberrime admonitioni, quoties occulta dispensatio piissimi Creatoris potestatem iudicandi ac disponendi terrenam rempublicam tribuit, tunc ex parte militia seculi non est grauioribus referta peccatis: tunc facile corripiuntur inquieti, consolantur pusillanimes, suscipiuntur infirmi; licentia scelerum demitur improbis, et bene agendi sortitur innocentia libertatem.

2. Rogemus ergo precibus assiduis eum qui disponit orbem terre in equitate, faciens uniuersa secundum consilium uoluntatis sue; quoniam de ipso Psalmista ueraciter canit: Omnia quecunque uoluit, fecit in celo et in terra, in mari et in omnibus abyssis  ; ut uidelicet milites suos sub habitu militie secularis latentes promouere dignetur ad maximas dignitates: regens eos intus, et regendi alios scientiam tribuens; sicut tibi quoque, dux illustris Regine, iam donasse cognoscitur. Et ideo laudabili sollicitudine uenerabilis memorie Fulgentium pontificem Ruspensis Ecclesie interrogasti qualis tibi militaribus actibus occupato regula sit spiritalis propositi retinenda. Sapienter profecto responsum sapientie a sapiente quesieras, nec interroganti, nec interrogato sancta prudentia defuit. Et tu quod ille docens poterat, iam gerebas; et ille hoc docere poterat quod tu gerebas, ut mores tuos tu in sermonibus eius agnosceres, et sermones suos ille ex tuis moribus approbaret. Modo autem quia semipleni libelli  imperfecta dictatio, nichil huic tue interrogationi cognoscitur respondisse , importabilem sarcinam super humeros debiles ponis, ut me iubeas tanti uiri quasi hereditarium debitum soluere. Nunquid ego sic repletus sum sapientia sicut ille? Nunquid eadem mihi facultas eloquii? Nunquid  similis data est auctoritas dignitatis? aut uel ipsa saltem conuersationis innocentia talis est mihi, quem preteritis ac presentibus excessibus implicatum mentis pariter et corporis grauat infirmitas? Quid igitur faciam? uolo satisfacere desiderio tuo, nec ualeo: maxime quando cogitans et retractans merita iniquitatum mearum, superbie proximum iudico ducere alios per iustitie semitas per quas ipse non ambulo.

3. ue mihi misero, donec misereatur Altissimus. Ecce ego militie ecclesiastice uinculis alligatus, curis secularibus dissipor; et quomodo in seculo militanti militie spiritalis audeam legem ostendere? Plorandumne mihi est, an loquendum? uita alterius erudienda uidetur, an mea potius corrigenda? uirtus  prima est, bene uiuere; secunda est, recte docere: frustra autem recte docet, qui bene non uiuit; ego ergo necdum bene uiuens, quomodo recte doceam? uerumtamen quia non homo docet hominem, sed Deus doctor est omnium, nec humana mandata, sed diuina queris audire, preteriens qualis ego sum, cognosce qualis esse debeas; imo potius qualem te esse nobis congaudentibus gaudeas.

1o Gratie Dei adiutorium tibi necessarium per actus singulos crede, dicens cum Apostolo: Gratia Dei sum id quod sum . 2o uita tua speculum sit, ubi milites tui uideant quid agere debeant. 3o Non preesse appetas, sed prodesse. 4o Dilige rempublicam sicut te ipsum. 5o Humanis diuina prepone. 6o Noli esse multum iustus. 7o Memento te  esse Christianum.

uidetur enim mihi per has septem regulas in actibus militaribus posse homines esse spiritales et Deo placere; nullumque dispendium pati morum bonorum, sed proficere potius ad incrementa maiora iustitie. Si uis ergo perfectus esse miles Dei inter milites seculi, tene firmiter quod diximus breuiter. Si enim gratiam confitearis, requiescet super te Spiritus timoris Domini. Si uita tua speculum sit, ubi milites uideant quid agere debeant, requiescet super te Spiritus pietatis. Si non preesse appetas, sed prodesse, requiescet super te Spiritus scientie. Ille enim scit preesse, qui uult prodesse. Si diligas rempublicam sicut te ipsum, requiescet super te Spiritus fortitudinis. Si humanis diuina preponas, requiescet  super te Spiritus consilii. Si libenter audias: Noli esse multum iustus, requiescet super te Spiritus intellectus. Si memineris te esse Christianum, requiescet super te Spiritus sapientie; et per septiformis Spiritus abundantiam misericors Deus : In sex tribulationibus liberabit te; in septima non tanget te malum. In fame eruet te de morte, et in bello, de manu gladii. A flagello lingue absconderis, et non timebis calamitatem cum uenerit. In uastitate et fame ridebis, et bestias terre non formidabis, sed cum lapidibus regionum pactum tuum, et bestie terre pacifice erunt tibi. Et scies quod pacem habeat tabernaculum tuum; et uisitans speciem tuam, non peccabis .  Necessarium plane est ut partitionis ordine custodito, singillatim de his septem generibus disputantem beneuolus et intentus aduertas; illud principaliter sciens, neminem sine gratia Dei recte intelligere, neminem iuste uiuere. Dominus enim dat intellectum, Dominus quem uoluerit religiosum facit. Nihil boni ex nobis habemus: Omne datum optimum, et omne donum perfectum  desursum est, descendens a Patre luminum, apud quem non est transmutatio nec momenti obumbratio .



PRIMA REGULA. Omnem gloriam Deo tribue.

4. Prima proinde est regula, quam tenere inter actus debeas militares, ut nichil uiribus tuis superbius assignes, sed omnia que sapienter, aut fortiter, aut feliciter geris, ad laudem referas potentissimi Creatoris:  memor semper quid populo Isrelitico ingredienti terram promissionis Moyses loquatur, humilitatis sancte uolens omnes habere uirtutem. Dicit enim: Ne dicas in corde tuo: uirtus mea et potentia mea fecit mihi uirtutem hanc magnam; sed memor eris Domini Dei tui, quia ille tibi dat potentiam ad faciendam uirtutem . Sicut plenius etiam propheta Ieremias admonet: Non glorietur sapiens in sapientia sua, et non glorietur fortis in fortitudine sua, et non glorietur diues in diuitiis suis; sed in hoc glorietur qui gloriatur: intelligere et scire quoniam ego sum Dominus, qui facio misericordiam, et iudicium, et iustitiam super terram . Frequenter igitur, et  indesinenter, uoce cordis et corporis clamabis: Domine, fortitudo  mea, et adiutorium meum in die malorum . Et iterum: Sana me, Domine, et sanabor; saluum me fac, et saluus ero, quia gloria mea tu es . Ista enim dicendo, sancti Pauli doctrinam sequi uideberis, dicentis: Qui gloriatur, in Domino glorietur . Et tunc super te prophetica sententia complebitur: Benedictus homo qui confidit in Domino, et erit Dominus spes eius; eritque sicut lignum fructiferum secus aquam, et in humorem mittet radices suas; non timebit cum uenerit estus, et erunt in eo frutices numerosi; et in anno siccitatis non timebit, et non deficiet a faciendo fructum . Deficiet autem si obliuiscatur illius, de quo fidelis Isaias fidelibus narrat: Deus sempiternus, Dominus qui creauit terminos terre; non deficiet, neque laborabit,  nec est inuestigatio sapientie eius. Qui dat lasso uirtutem, et his qui non sunt fortitudinem et robur multiplicat. Deficient pueri, et laborabunt, et iuuenes infirmitate cadent. Qui autem sperant in Domino, mutabunt fortitudinem, assument pennas sicut aquile; current et non laborabunt, uolabunt et non deficient . Curre, miles Dei, festinanter, ut numero talium sociatus, negotia militaria securus geras. Si enim consilio uti necessarium fuerit, respondet tibi continuo Sapientia: Meum est consilium, et mea tutela . Si in prelio dimicandum, fortissimi Dauidis audies uocem: Non in gladio, neque in hasta saluat Dominus: ipsius est bellum . Si contra hostiles impetus pretendere  disponas excubias, psalmus cogitanti respondet: Nisi Dominus custodierit ciuitatem, in uanum uigilat qui custodit eam . Si paruus exercitus contra hostium multitudines innumerabiles educendus sit, orante Iudith protinus confortaberis, consona oratione dum gemebundus exclamaueris: Non in multitudine est fortitudo tua, neque uirtus tua in potentatibus; sed humilium  es Deus, indigentium auxiliator, infirmorum opitulator. Si concordia militum queritur, recordaberis scriptum: Domini est pax . Si obedientia, uoce psalmi Domino Deo tuo cantabis: Eripies me de contradictionibus populi ; sub nomine autem populi etiam multitudo militum non absurde intelligitur: maxime quia in huiusmodi populo sepe  abundat contradictio, seueritate naturali materiam seditionibus ministrante. Periculosa est autem militum contradictio; cedibus enim rapinisque uicina est: et dulcis obedientia, dum monitis salutaribus sapientissimi ducis libenter obtemperat. Nec dubitari penitus oportet in actibus militaribus superne uirtutis auxilio duces fortissimos indigere, clamante Dauid, et quasi in concione generis humani respondente eis qui confidunt in uirtute sua: Benedictus Dominus Deus meus, qui docet manus meas ad prelium, et digitos meos ad bellum. Misericordia mea, et refugium meum, susceptor meus, et liberator meus, qui subdes populos sub me . Hoc quippe intelligens, a Domino tibi populos subiici, uoluntatem Domini procul dubio facere properabis, et non potestate sola  terrebis subditos; sed tranquilla consilia prebebis obedientibus, dans operam talis esse, quales uis alios inuenire.



SECUNDA REGULA. uita tua sit militum speculum.

5. Secunda quippe regula est innocentie militaribus actibus occupato, ut quasi in speculo, sic in illo milites uideant quid agere debeant; et magis eos imitatio ad bonum prouocet, quam potestas. Dux enim sapiens illuc debet ire, quo cupit ducere subditos; ideo enim dicitur dux, quia ducit; et seipsum utique seducit, si per uiam regiam putat posse ambulare, quos ad foueam male uite, malum exemplum prebendo perducit. Tu esto ergo signifer discipline sanctissime; tu erige tropeum uirtutis, intuendum iugiter ceteris; tu imitandus appare, quique te audit  precipientem, non te redarguat aliter operantem. Pone semper in corde tuo sermones Apostoli dicentis: Inexcusabilis es, o homo omnis qui iudicas; in quo enim alium iudicas, te ipsum condemnas; eadem enim agis que iudicas . Et que culpabilia pronuntias, uitare prius studebis, postea condemnare: quecunque laudabilia, operari prius, postea iubere. uita quippe optimi ducis, speculo comparata, bene inspicitur, si luceat in ea, non simulato colore, sed uerissima prorsus ostensione, fides, iustitia, misericordia, patientia, continentia, et non imprudens estimatio futurorum. Fidelis dux eris, si iudicio sapientium, non sermonibus adulatorum, proberis et cognoscaris recte credere, neminem fallere, promissa  perficere. Iustus autem dux eris, si iudicio sapientium, non sermonibus adulatorum, proberis et cognoscaris perseuerantes in malitia punire, bonis fauere, singulorum merita discernere, reddere omnibus debita. Misericors dux eris, si iudicio sapientium, non sermonibus adulatorum, proberis et cognoscaris diligere pauperes, gubernare subiectos, indigentibus ministrare, postulantibus ueniam clementer ignoscere, docere insipientes sapientiam, reuocare in flagitiis ambulantes a uia sua mala, Deum rogare pro inimicis, pacificare discordes. Patiens dux eris, si iudicio sapientium, non laudibus adulatorum, proberis et cognoscaris laborare pro utilitatibus aliorum sine emolumento cupiditatis, iniurias pati nec facere, non habere ulciscendi libidinem, metu aduersitatis  nullatenus frangi, desiderio prosperitatis minime rapi, perseuerare in his que bene assumpseris; sperare misericordiam Dei, etiamsi distulerit subuenire; nichil cito sine consilio facere; quidquid imperat superior, obedienter excipere; quidquid precipis inferiori, sine perturbatione disponere. Continens dux eris, si iudicio sapientium, non laudibus adulatorum, proberis et cognoscaris res alienas nec concupiscere, nec auferre dum possis; nichil agere uiolenter, nichil fraudulenter, nichil sine modo, nichil propter uoluptatem, nichil propter. auaritiam, nichil uetitum legibus aut consuetudini contrarium ciuitatis uel gentis, si tamen ipsa consuetudo nec religioni nocet, nec bonis moribus aduersatur. Alioquin consuetudo mala sicut morbus antiquus, nisi expellatur,  occidit. Nihil ergo aduersus consuetudinem, sed bonam, gerere, uirtus est continentie. Profecto autem si continens dux eris, etiam de futuris non imprudens inuenieris existimator, siue uigilando contra insidias aduersariorum, siue sciendo qui soleant euentus rebus singulis deputari, unde oriantur seditiones, unde noua bella nascantur, unde dissolutio seueritatis, unde rapinarum damnosa licentia, ut hec omnia in suis amputata radicibus iter sapientissimo duci quietissime dispositionis aperiant.

6. Audienda sunt etiam Ioannis Baptiste fidelissima monita, que milites audierunt, quando eis interrogantibus: Quid faciemus et nos? non ait: Ite, arma deponite, bellorum fugite certamina, solis orationibus uacantes, imperatoris precepta contemnite,  sed alia quedam proposuit obseruanda, dicens: Neminem concutiatis, nulli calumniam faciatis, contenti estote stipendiis uestris . Concutere uero est aperte facere uiolentiam, calumniari, occasionem nocendi requirere. Quoniam qui stipendiis suis noluerit esse contentus, aut frena discipline simul disrumpit, aut temerariis excessibus aliena diripit , aut requirit causas offensionis ut sub aliquo iustitie colore terreat innocentes, atque auaritie sue, uel potius rapacitati satisfacere cogat inuitos; quod prohibens sanctus Ioannes dixit: Nulli calumniam feceritis. Et remota huius duplicis malitie peruersitate, quid sequendum fuisset adiecit:  Contenti estote stipendiis uestris. Beati erunt milites, si hec precepta custodiant; beata respublica, si tales meruerit habere milites; beatus dux, in cuius exercitu tales esse contigerit plurimos: uerumtamen plus beatior apparebit si ipse fuerit talis, neminem scilicet concutiens, nulli calumniam faciens, contentus stipendiis suis. Nam profecto quanto dignitate maior existit, tanto magis et concutere, et calumnias facere potest, et non esse contentus stipendiis suis. Hinc autem plerumque maxime ciuitatibus afflictio nascitur, hinc grauissime crudelitates, hinc mille artibus lucri exquisita compendia, hinc uenalitas in iudiciis, hinc remissio in preliis, hinc totius reipublice diminutio, si dux ceperit non esse contentus stipendiis suis, et super emolumenta publica, priuatis  amplificari commodis cupiens, utilitatis tantum sue curam gerat, salutem uero uel securitatem negligat subditorum. Talis dux non est circa equales modestus pariter et suauis, sed litigiosus et auarus; non est circa inferiores mansuetus, communis et facilis, sed crudelis, personarum acceptor et difficilis. Sub isto disciplina militum cito deterioratur; cui enim prouincialium uelint milites parcere, quos ab ipso duce pati conspexerint fraudem? Quomodo contenti erunt stipendiis suis, qui ducem suum nobilitari sentiunt de facultatibus alienis? Nonne quando dux aliquem concutit, ipsis utitur ministris ad uiolentiam? quando alicui calumniam facit, per ipsos negotium fraudis exercet? Imperando ergo eis frequenter iniquitatem, contemnere eos efficit equitatem. uult  itaque dux sapiens ut sit miles quietus, pacificus et subditus? sit ipse iustus, misericors, temperatus, et in sua administratione non preesse diligat, sed prodesse. Imitetur bonis actibus Samuelem; comparet sibi liberam fiduciam uerecunde et honeste libertatis, ut ingenua fronte dicere ualeat subiectis sibi, sicut dixit Samuel: Ecce adsum ego; respondete contra me in conspectu Domini, et in conspectu christi eius; si uitulum alicuius tuli, aut asinum alicuius tuli, aut alicui uestrum per potentiam nocui, aut aliquem oppressi, aut de manu alicuius accepi pro exoratione uel calciamentum. Respondete aduersum me, et reddam uobis . Et respondeatur etiam ei quod dixerunt ad Samuel: Nemini nostrum nocuisti, nec per potentiam aliquem oppressisti, nec  confregisti nos, neque accepisti aliquid de manibus nostris . O quam gloriosus dux erit ante faciem principis, qui ista audire meruerit! magnificabunt eum proceres, benedicent humiles, sequetur illum fama diuitiis omnibus melior. Dabitur ei, sicut scriptum est, fidei donum electum, et sors in templo Dei placidior, bonorum laborum fructus bone fame . Et si forsitan remoueatur, aut rempublicam non administrare iubeatur, manebit et permanebit in omnium dilectione quasi presens. Quisquis autem successerit ei, non quod reprehendat, sed quod miretur inueniet. Si tamen magis prodesse diligat, quam preesse. Multi enim presunt, sed omnino pauci prosunt eis populis quibus presunt.  Quisquis priuatis honoribus inhiat, despecta utilitate subiectorum, magis preesse appetit quam prodesse. Talis autem dux inutilis est, et iniustus: nec regere potest stantem rempublicam, nec reparare collapsam.



TERTIA REGULA. Non preesse appetas, sed prodesse.

7. Tertia ergo est regula innocentie actibus militaribus occupato, si ideo presis, ut prosis. Prodesse autem uideberis, si tempus et locum tue administrationis intelligas. Et tempus quidem considerabis, dum sapienti discretione perpendes utrum pacificum sit, an tumultibus bellicis inquietum. Sepe enim quod in pacis otio uindex disciplina persequitur, inter turbas et gladios cauta tolerat patientia. Locum uero recte considerabis, utrum sterilis an  fertilis; utrum nutriendo exercitui sufficiens, an minus idoneus; utrum desolatus et incultus, an inconcussus et diligenter appareat exaratus. Quoties enim reparatione indiget locus, ubi gubernare uideris exercitum, contemnenda sunt omnia lucra priuata, etiam que sibi consuetudo iam libere uindicat; et seueritatis paulo rigidior temperanda censura. Preter hec quoque duobus modis prodesse uideberis, si neminem ledas, et illos qui solent aut uolunt ledere prohibeas quantum potes, imo quantum posse donauerit Christus. Tunc autem dux optimus neminem ledet, si in omni pretorio illius non audeat aliquis amicus, cliens, medicus, armiger, aut propter officii publici deuotionem lateri ducis semper adiunctus, concessa beneficia uendere. Quid enim miseros iuuat,  si dux exhibeat continentiam boni ducis, et alius sibi de potestate illius occasionem faciat auaritie satiande? Tales habeat socios aut ministros, qualem se esse debere cognoscit. Quisquis enim duci familiariter inheret, cui multa exsequenda committit, manus est ducis; et merito quidquid illi accipiunt, ad illum sine dubio creditur pertransire: nec potest esse ducis optimi fama bona, quando fuerint ministeria mala. Deinde, quomodo corripiet extraneos, nisi primitus correxerit suos? Quis dubitet in exercitu constitutos facilius ad committenda prosilire facinora, si uiderint assistentes duci perpetrare licentius deteriora? facile autem custodiet omne uulgus, quamuis indomiti exercitus, quod homines duci ualde familiares seruauerint. Caueat ergo et diligenter  caueat, ne quis hominum suorum miseris noceat; et dum se bonum putat, malus propter malos putetur; quibus aut fauere dicendus est aut consentire, quando ipso presente talia gesserint, qualia etiam si ipse non geret, non habere credetur, sed fingere bonitatem. Non potest sapiens dux excusari de ignorantia, quoties forsitan dixerit: Ego nescio, non audiui, nullius ad me querela peruenit. Per ipsum namque quid agatur a suis, oportet inquiri; quia nemo eos audet publicis interpellationibus accusare, quorum uiolentias alii timent, alii patiuntur. Dux ergo perscrutator acerrimus effici nullatenus dubitet, cui ex hac diligentia publice seueritatis nascatur auctoritas; ut omnino prosit, quando neque a  se neque ab alio sinit quempiam ledi. Potest plane per hanc diligentiam sic acquirere famam bonam, ut etiam si persona superior ledere uoluerit subditos, libera intercessione subueniat; et parcendum facile persuadeat, quibus ipse primo pepercerit.

8. Pulchre autem nos uia disputationis ad hunc locum deduxit, ubi necessarium bonis ducibus diceremus, etiam suggerendo principibus, prodesse subiectis. Nouimus enim plurimos, ut placeant potioribus, minus consulere inferioribus. Ex eorum numero esse arbitror qui prouincie ubi administrant, indigentiam siue tribulationes celando, saluum nuntiant permanere quidquid aspiciunt lapsum, gloriam suam putantes si mentiantur stare quod norunt periisse. Coguntur uero ut uerbis improbis credulitatem  comparent, multiplicare miserorum prouincialium damna; per que uideantur quasi lucra, sed inimica prorsus reipublice, piissimis principibus prouidere, reparationem potius regionis impedientes. Et ubi apparere gestiunt utiles, ibi sunt prorsus inutiles. Imponendo enim grauiora onera, succumbere faciunt populos fatigatos; nec relinquunt successoribus suis preter luctus et lacrymas. Nolo te istis similem reperiri. Si prodesse diligis, non preesse, presta aliquid dignum memoria, quod recordetur posteritas, et temporum tuorum nulla nascatur obliuio. Da operam diuites relinquere quos inueneris pauperes, abundantiam prouidere ubi etiam tu penuriam pertulisti; et si quidem sufficit uirtus tua, prouinciam sine tarditate restaura; si uero piissimi  operis inest uoluntas, deest facultas, defer hoc ad conscientiam potestatis superioris. Esto testis fidelis alienarum miseriarum. Supplica, obsecra, donec impetres adiutorium. Labora diu petendo, ne alii diuturnas angustias perferant laborando; tu enim iudicaberis prestitisse quidquid uniuersitati postulante te prestabitur. Noli apparere similis ad horam placere uolentibus; qui uidentes, aut sentientes, aut interdum etiam perferentes in prouinciis ubi militant mala, per relationes falsas nuntiant bona, letissimo nuntio putantes sibi prestari, ut uel utiles administrationi quam gerunt, uel necessarii uideantur. O ingemiscendum nefas! dum querunt preesse, non cogitant prodesse; sed priuati honoris iniustam potentiam per aliena seruare conantur incommoda.  Quos tamen aliquando maligne ambitionis astutia decipit, dum ceperit fama publica loqui quod tacent, repertique fuerint in sua professione mendaces. Auertat Deus hanc dementiam semper et hos mores a ducibus optimis, qui prodesse diligunt, non preesse!



QUARTA REGULA. Dilige rempublicam sicut te ipsum.

9. Tunc enim respublica bene gubernatur, et de magnis potest liberari periculis, si dux eius tantum eam diligat, quantum se ipsum. Manifesta quippe sententia est ueteris legis: Diliges proximum tuum sicut te ipsum : quam Noui Testamenti predicator idoneus ita repetendo confirmat et innouat Paulus: Omnis, inquiens, lex in uno sermone  completur; in eo quod diligis proximum tuum sicut te ipsum . Quis autem melior proximus estimandus est duci sapientissimo quam respublica, cuius ei et negotia, et status, salusque committitur? Diligat ergo eam sicut se ipsum, quia diligendo eam sicut se ipsum, desiderabit eam uidere pacificam, quietam, fructiferam, sine aliqua perturbatione tranquillam, sicut ipse utique quantum potest nititur, ut pacificus, quietus, opulentus, et sine aliqua sit perturbatione tranquillus. Ingredere igitur tu, uirorum optime, quoties cogitas qualis esse in actibus militaribus debeas, ingredere conscientie tue latissima penetralia. uide ibi quomodo cupias habere letitiam; et diligenter caue, ut respublica, quam diligis sicut te ipsum, nullam possit pati tristitiam.  Considera quia nec damnum tibi uis euenire, nec dolorem, nec dedecus: et ab istis malis eripere festina rempublicam. Si displicet tibi quando ipse priuatim uiolentiam pateris, odire debes quorum uiolentiis respublica tribulatur. Si rapinas bonorum tuorum tolerare formidas, consuetudinem rapiendi tolle raptoribus. Si detestaris, et inimicum ueraciter putas, quicunque te falsis accusationibus appetiuerit, exsecrabiles iudica prouincie totius accusatores. An forsitan difficile arbitrari, ut patiatur accusatores tota prouincia? Mihi crede, sepius patitur. Accusatores eius sunt ambitores, quibus ut potestas detur opprimere pauperes, impossibilia pollicentur; et desolatis, belli quoque incursu iam perditis regionibus, statum pristine stabilitatis ascribunt; adhuc  uigere cuncta mentientes, adhuc posse non functiones solitas, sed noua quoque, si adiiciantur, tributorum pondera sustinere. Culpant autem susurris absconditis ministros fiscalis exactionis, desidesque eos, aut nimium remissos, uoluntarie nulla prouidere lucra reipublice mentiuntur: sibi uero dum commissa fuerit actio, per nimiam fidelemque diligentiam cuncta effici prospera. Sed  diligentia eorum, crudelitas; ratio, depredatio melius appellatur. Ideo cupiunt emere grauissimas actiones, quia cogitant uendere; promittunt falsa, ut uera subripiant; blandiuntur ut noceant; piam quasi sollicitudinem pro utilitatibus publicis gerunt, sed affligere simul omnia et deteriorare moliuntur. Euertere cupiunt, non gubernare; dissipare, non custodire; deuorare, non pascere. Materiam seditionibus,  incrementa miseriis, causam fletibus subministrant: hoc agentes, cum prouincia prope mortua, ne tardius moriatur. Sepi aures tuas spinis ; ne audias uocem maligne loquentium. Quando eos conspicis agrorum laudare fertilitatem, nuntiare abundantiam pluuiarum, loca frequenter amena depingere, time fabulam blandam. Sermo huiusmodi uiscus est: herere ibi nullatenus debet boni ducis uoluntas. Nec requirendum censeas utrum aliquid ueraciter narrent; artifici enim consuetudine uitiorum non minus cauti ad nocendum, licet sciant omnia deperiisse, querunt tamen  aliquanta loca satis rara, que, misericordia Domini protegente, meruerunt uel illesa seruari, uel forsitan parum ledi. Quorum nomina commendata memorie frequentius recitantes, comparatione eorum magnitudinem generalis calamitatis extenuant, et dicunt : His functionibus prouincia sufficit; ille enim locus tantum habet utilitatis. O miseri quorum os locutum est uanitatem, et dextera eorum, dextera iniquitatis ! Si bono suo apertos habent oculos, unde populus gemit? Aspiciant si statera iusta sit in labiis eorum. Prius numerent quanta perierint, postmodum quanta remanserint. An ibi nichil uident, ubi pietas indigetur; et hoc luminibus sollicitis notant, unde inuidia generetur?

 10. Longe fac uiam tuam ab illis, domum tuam semper inueniant clausam. Displiceant tibi noxia suggerentes, et se displicuisse cognoscant. Ipsis quippe adheret familiariter etiam turba pessima delatorum, qui latenti murmure ducibus optimis facultates insinuant alienas; ut laqueis auaritie captiuati, pie administrationis perdant opinionem, si acquiescant improbis suasionibus, et cogitent que sibi nuntiantur auferre. Quid aliud nisi calumnia innocentibus hominibus excitatur? Detestabile profecto genus humanum [a 1Kb] nimisque abominabile, delatores. In cuius pretorio minime emerserint, ipse diligit rempublicam sicut se ipsum; nolens aliis facere quod ipse pati noluerit. Hec enim quarta est innocentie regula militaribus actibus occupato, quam tenes  et tenere firmiter debes, ut diligas rempublicam sicut te ipsum, caritate libera. Cuius abundanti repletus dulcedine Moyses, dum uideret populum Isrel, rempublicam scilicet suam, peccasse omnipotenti Deo, timeretque iustissimi iudicis futuram seueritatem, sic placare arripuit irascentem: Obsecro, inquit, Domine, si dimittis eis peccatum, dimitte; sin autem, dele me de libro tuo quem scripserunt manus tue . Consideremus quid proderat Moysi alios saluos facere, si periret. Sed quia rempublicam diligebat semper sicut se ipsum, caritatis huius sacrificio Deum placauit; et nec ipse periit, nec populum quem regebat perire permisit. Hunc Dauid sanctus equali uirtute dilectionis imitatus, percutiente angelo ciuitatem: Conuertatur, inquit, manus tua in me et domum patris mei. Isti qui oues  sunt, quid fecerunt ? Da hominem qui rempublicam sic diligat, et uidebis quantum Deo placeat, etiam militaribus actibus occupatus. Profecto dignus es ut talium similis uiuas, paratus laborare pro requie subiectorum; paratus etiam mortem subire, si permiserit Deus, ut de mortis periculo tibi subditos liberes. Plus time, dux optime, prouinciam fieri deteriorem, quam te ipsum minuentibus opibus pauperiorem: diuitias inestimabiles iudica famam bonam. uerumtamen quia omnis homo qui diligit se ipsum, plus debet diligere Deum quam se ipsum , quicunque diligit rempublicam sicut se ipsum, plus diligat Deum quam rempublicam, diuinaque negotia preponat humanis.



QUINTA REGULA. Humanis diuina prepone.

11. Et hec erit quinta regula innocentie militaribus actibus occupato, sic considerare temporalia, ut plus attendat eterna; sic consulere presentibus actibus, ut plus de futuris cogitet premiis. Euenit enim frequenter, quod ignorare non potes, sapientie Spiritu cuncta reuelante sensibus tuis, ut aliquid fieri necessitas cogat quod eterna lex prohibet, uerbi gratia, ne incognita proferamus exempla: si plures in exercitu fortissimo reperiantur heretici, infidelitatis sententiam falsam pertinaci animositate uindicantes, et propter hoc hereticis parcere uel  consulere dux catholicus suadeatur, aut nefandi erroris predicatoribus exercendarum licentiam tribuere blasphemiarum, patienter ferens propter scandalum quod pati formidat, etiam eos lauacro secundi baptismatis pollui, iam semel renatos; nempe tam male suasioni consentiens, licet aliquam uideatur utilitatem bonorum temporalium prestitisse subiectis, sibi interim nocuit; dum de adiutorio Dei minus sperasse iudicatus, interdum deteriora quam formidat pericula tolerat; et nec in sua fide constans, exercet competenter zelum religionis, nec euadit ruinam grauissime tribulationis, quia preposuit terrena celestibus, et uoluntatem Creatoris offendere nullatenus dubitauit, placere uolens hominibus mente corruptis. Beatus ergo eris si, militaribus actibus occupatus,  pro fide uera quam tenes, nemini blandiaris; et aduersus eam canes procedentes ex officina mendacii latrare prohibeas: spem tuam ponens in illo cuius potestati nemo resistit impune; quem si offenderis, sine causa de multitudine presumis exercitus; si habueris propitium, neque militem superbum, neque uiolentum timebis hostem. Principaliter ergo cura tibi sit occupato militaribus actibus, ut fides catholica semper uincat aduersarios suos. Hanc defende inter arma et gladios, hanc persuade mentibus armatorum.

12. Fides autem catholica est, Patris et Filii et Spiritus sancti unam contra Arium substantiam, uel essentiam, tres aduersus Sabellium predicare personas; ut cum bene intellecta fuerit in essentia unitas,  in personis proprietas, uera quoque in maiestate adoretur equalitas. Tres enim sunt, quia alius est Pater, alius Filius, alius Spiritus sanctus. Sed hi tres unum sunt, et summe unum sunt, quia singillatim Deus est Pater, Deus Filius, Deus Spiritus sanctus: neque tamen tres dii, sed unus est Deus, de quo Scriptura sancta dicit: Audi, Isrel, Dominus Deus tuus Deus unus est . Suspicionem namque solitarii Dei remouet Trinitas, et unum Deum credentibus ostendit una substantia. Non sic una, ut per singulos semiplena, in omnibus fiat tota, et ideo sit una; sed una numero, genere, uirtute, plenitudine. Quam sicut habet in omnibus, ita non caret in singulis. Tanta in solo Patre, quanta in Filio et Spiritu sancto; tanta  in solo Filio, quanta in Patre et Spiritu sancto; tanta in Spiritu sancto, quanta in Patre et Filio. Tanta postremo in singulis eorum, quanta in duobus. Tanta in duobus, quanta in tribus. Tanta in tribus, quanta in singulis. Nihil quippe est ibi gradibus ordinatum, nichil qualitate diuersum, nichil quantitate minimum, nichil loco separatum, nichil tempore posterius, nichil inefficax, nichil passibile. Ubi hoc tantummodo recipit distinctionem, quod ad inuicem sibi sunt, Pater scilicet ad Filium, Filius ad Patrem, Spiritus sanctus ad eos de quibus et cum quibus et Spiritus et sanctus est, ut ipse solus in Trinitate appelletur sanctus; propriumque sit Patris generare, proprium Filii nasci, proprium Spiritus sancti de utroque procedere. Pater quippe unius Filii est Pater, Filius unius Patris est Filius, Spiritus sanctus et Patris et  Filii est Spiritus. Ad solum Patrem generatio, ad solum Filium natiuitas, ad solum Spiritum sanctum pertinet de utroque processio. Merito dum salutis nostre necessitas exspectaret, ut propter homines liberandos Deus homo nasceretur ex homine, non est natus secundum carnem Pater, quia Filius nunquam fuit, non Spiritus sanctus, qui nec Pater fuit aliquando nec Filius. Sed natus est Filius ut ipse fieret filius uirginis matris, qui est Filius Dei Patris: et per temporalem natiuitatem Dei omnipotentis numerus nullo modo cresceret filiorum, neque duos filios faceret unici Filii secunda natiuitas. Maxime quia idem ipse unus Filius, sempiterno Patri ceternus, consubstantialis, equalis, quem solum oportebat  etiam filium hominis fieri, postquam uenit plenitudo temporis, ut uir fieret ex muliere, redempturus uiros ac mulieres, in uno sexu temporaliter natus ut utrumque saluaret, unum eligendo in quo nasceretur, alium unde nasceretur, ita suscepit substantie nostre ueritatem, ne persone sue duplicaret singularitatem, duarum substantiarum gigas, sed unius tamen eiusdemque persone. uerbum quippe ante carnem, una natura, et una persona; uerbum caro factum, due nature, et una persona. uerbum ante carnem, homousion Patri; uerbum caro factum homousion et Patri et matri. uerbum ante carnem sine initio temporis ineffabiliter genitus; uerbum caro factum postquam uenit plenitudo temporis, mirabiliter et singulariter, sine morbo libidinis procreatus. uerbum ante carnem nouum fabricans mundum;  uerbum caro factum, pereuntem redimens mundum. uerbum ante carnem, diuina faciens; uerbum caro factum, simul diuina faciens, et humana, quomodo uoluit, patiens. uerbum ante carnem, unigenitus Deus; uerbum caro factum, Emmanuel, quod interpretatur Nobiscum Deus. Idem tamen ipse, uerbum caro factum, qui prius in principio erat uerbum, et uerbum erat apud Deum, et Deus erat uerbum: quia non homo Deus, sed Deus factus est homo ut homo esset Deus, id est Christus iehsu. Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo. Humiliauit semetipsum  factus obediens usque ad mortem, mortem autem crucis. Propter quod et Deus illum exaltauit, et donauit ei nomen, quod est super omne nomen; ut in nomine Iesu omne genu flectatur celestium, terrestrium et infernorum; et omnis lingua confiteatur quia Dominus iehsu Christus in gloria est Dei Patris .

13. Hic est Dominus iehsu, qui in Trinitate perfecta Filius nominatur, quando in nomine Patris et Filii et Spiritus sancti baptizari iubemur. Hic est magnus et paruus, excelsus et humilis, impassibilis et passibilis, immortalis et mortalis, sine peccato inter homines uiuens et peccata hominibus donans: per omnia similis nobis absque peccato, et per omnia similis Patri, qui nobis eum misit in similitudinem  carnis peccati, et de peccato damnauit peccatum in carne. ueraciter et proprie Filius Dei Patris, ueraciter et proprie Filius uirginis matris. Super celos uita uiuentium, super terram medicina languentium, apud inferos resurrectio mortuorum. Mediator Dei et hominum, propter duas substantias, siue naturas, quarum est illi una cum Deo, altera nobiscum communis. In una eademque persona, in qua uerus factus est mediator, non habens initium deitatis de Maria; sed habens inde materiam carnis quam suscepit ut nasceretur. Habens nostri generis carnem, non eriam, non phantasticam, non de celo depositam, non aliunde factam: quamuis humanam, nullis sordibus originalis iniquitatis ex aliqua parte pollutam, non ex uoluptate carnis et sanguinis, sed Spiritus  sancti superueniente uirtute formatam, rationalisque anime inspiratione uiuificatam. Proprie ac ueraciter humanam, id est de matre, sed tamen sine homine patre. Corruptibilem, quia famem, sitim, dolorem, mortem uoluntarie quidem, sed tamen ueraciter sensit. Incorruptibilem, quia nullius in se delicti, uel originalis, uel proprii stimulum sentiens, iniquitati nulla uictus cupiditate consensit. Nec sepulta potuit peruenire ad corruptionem putredinis, beneficio resurrectionis: quando portans manubias inferorum surrexit idem ipse semper unus Christus, per quadraginta dies cum discipulis conuersaturus, et sic ad celum mirabiliter ascensurus. Ubi modo ad dexteram Patris sedet, uenturus in claritate, qui prius uenerat in humilitate: iudicaturus uiuos et  mortuos, et damnaturus incredulos; credentibus uero remissionem peccatorum largiturus, eternamque uitam, si tamen in Ecclesia catholica perseuerauerint ab omnium uitiorum contagione mundati. Catholica quippe Ecclesia statio est, ubi uulnera nostra bonus medicus sanat. Filius est promissionis, quisquis eam usque ad effusionem sanguinis uindicat.

14. Propterea, dux optime et fidelis, tene omnia dogmata eius, predica, uindica, duc ad eam uolentes, compelle nolentes, non dolore suppliciorum, non metu gladii seuientis, sed modesta correptione, et seueritate plena dilectionis. Procul absit timor diabolo militans. Sciant heretici quia catholicus es; sciant catholici quia detestaris hereticos. Deficiat  temporibus administrationis tue peccantium synagoga, crescat numerus electorum. Si gloriosus efficitur cuius labore dilatantur fines imperii, quanto erit gloriosior cuius labore catholica multiplicatur Ecclesia? Gaude ad lucra Christi, dole in dispendiis. Semperque in corde tuo maneat apostoli Petri sententia, principes sub hac interrogatione culpantis: Cui, inquit, obedire oportet? Deo an hominibus ? Hoc itaque tu, dux fidelis, quoties fidei tue feruor profanos milites scandalizat, ore et corde dic: Cui obedire oportet? Deo an hominibus? Respondente autem conscientia tua: Deo, loquere, fac, ordina quod diligit Deus; ut quicunque iam contrarii ueritatis existunt, aut sequantur uolentes, aut remaneant murmurantes, et nichil aduersus orthodoxam  religionem ualentes. Neque enim deesse poterunt ex altera parte, quibus placeas in opere bono, quorum corda tibi tenacius inhereant. Ubique habet fides uera dilectores suos. Quantumlibet extollatur iniquitas, ueritas uincit. Sed pone, sint forsitan in multitudine exercitus plures heretici, pauci catholici: magis te oportet uiribus fortissimis niti, ut, si gratia Dei respexerit, omnes milites fortissimos facias catholicos, aut certe paucos dimittas hereticos. Parum adhuc loquor. Ad illas fortasse missus es regiones ubi nullum reperias orthodoxum, uel certe rarissimos ac latentes. Ibi quoque uiriliter semina uerbum uite ad gloriam Christi: redargue multitudinem perfidorum sine uerecundia, sine formidine, sine dubitatione; nec prius cogites quomodo eos regas imperialibus  legibus, sed quomodo corrigas eloquiis spiritalibus: territosque nomine auctoritatis primitus doctrine sancte repugnare prohibeas, deinde paulatim consentire suadeas. Utile tibi est recta sentire, si alios quoque non deseras in prauitate. Boni ducis instantia plerumque multis prebuit occasionem salutis. Sed si forsitan desperas illos posse saluari, bonum est saluti conuenientia predicare; quia uoluntatem Deus coronat, non facultatem. Seminare pertinet ad officium diligentis agricole; superni est muneris ut terra fructificet, uotisque cultoris sui respondeat. Hac plane circa subditos usus industria facile etiam potestatibus sublimibus, et ipsis quorum munere dux effectus es regibus, si qua forte contraria uere fidei senserint, et non cedere poteris, et  repugnare, paratus ad martyrium disces. Alioqui qui metuens inferiores offendere, minus exsequitur causam proprie religionis, quomodo merebitur cum propheta Dauid canere: Loquebar de testimoniis tuis in conspectu regum, et non confundebar ?

15. O si boni duces inciperent humanis diuina preponere, maximis erroribus remedia prouiderent. Late patet uirtus ista, per plura et plura iustitie itinera funditur. Humanis diuina prepone; et uidua oppressionem non perferat, propter spem lucri pretereuntis; pupilli substantia tutoris minime indigeat beneficio; pessimam uictoriam iniustus litigator amittat; sacerdotum postulationibus libenter patescat  auditus. Frequentetur oratio. Lectionis studium, quamuis undique occupationibus irruentibus, igne desiderii spiritalis  feruescat. Quare enim dux optimus opprimit uiduam? quare pupillum ledi sinit? quare pro iniusto litigatore iudicat? quare difficile aut raro ad ecclesiam pergit? quare non legit? nisi quia diuinis humana preponit? Prepone ergo diuina semper humanis; omnia tibi religiose uoluntatis et opera et uerba, quamuis inter militares actus, salua erunt. Eleemosynarum uero sacrificium quis ita posset offerre sicut dux optimus, cui magnitudo potestatis abundantes prebet occasiones misericordie tribuende, si tamen diuina preponat humanis? An inaniter Daniel propheta Nabuchodonosor dicit: Consilium meum placeat tibi, rex,  et peccata tua eleemosynis redime, et iniustitias tuas miserationibus pauperum; et erit Deus parcens peccatis tuis ? nisi quoniam potentioribus potentior est facilitas eleemosynarum? Quibus etiam secundum genus eleemosyne amplius operari possibile est, ignoscere scilicet delinquentibus? Ipsi enim magis laudabiliter ueniam donant, quorum iracundia nuntius mortis est. Ipsi gloriosius diligunt inimicos, quibus exigere uindictam sanguinis licet. Utraque opera misericordie in potestate habes, si diuina preponas humanis. Et in hoc maxime agnosceris humanis diuina preponere, quando nulli fallaciter iuras, nec subdolo sacramento decipis aliquem. Licet hostis sit antiquus, licet immania [a 1Kb] reipublice infixerit uisceribus, non uidetur falsa iuratione fallendus;  etiamsi uita eius impediat, mors proficiat paci; nec si quidem, dux optime, compellaris falsum iurare. Sic uni homini, sic populo, sic plurimis gentibus cum quibus bella gerenda susceperis, aut sine iuramento perseuerans, assume certamen; aut nullatenus audeas uiolati sacramenti facinore perpetrato rempublicam liberare uel adiuuare. Quid enim prodest ei uincere, quem diabolus uicit, ut uictorie spe falsum iuraret? Bonum est ut semper humanis diuina preponas, et uoce sancti Iob libere, libenter loquaris: Sicuti pendentes super me fluctus maris, ita timui Deum . Propter hoc Psalmista dum caneret: Domine, quis habitabit in tabernaculo tuo? aut quis requiescet in monte sancto tuo ? respondet sibi ex persona Dei talibus uerbis: Qui  loquitur ueritatem in corde suo, qui non egit dolum in lingua sua, nec fecit proximo suo malum, et opprobrium non accepit aduersus proximum; qui iurat proximo suo, et non decipit . Ille ergo habitabit in tabernaculo Domini, et requiescet in monte sancto eius, qui iurat proximo suo et non decipit. Ille autem iurat proximo suo et non decipit, qui quodcunque iurat sermonibus, implet operibus. Nemo autem putet hostem cui iurat non debere proximum deputari; propter hoc enim iuratur, ut proximus reputetur. Ex quo igitur uult amicus effici, legemque pacis amplectitur, iam proximus est; et iam qui fideliter iurat, proximo suo iurat, et non decipit.

 16. Pessimum nefas falsa iuratio, et si paulo altius consideres, inutilis semper, maxime exercitum gubernantibus. Mutabilia enim iuuenum corda, sacramenti uinculo frequenter ligantur, ut fide stabili bella suscipiant; et tunc firma sit securitas ducibus, si religionis timor iurare falsum non sinat milites. Quam graue itaque et quam perniciosum, ut uideant uel sentiant solui facile sacramentum, ducisque sui inuitentur exemplo leue estimare periurium? Quidquid proinde iuramento intercedente confirmas, ratum semper obserua; siue inimico gratiam, siue ueniam reo, siue laborantibus tecum premia pollicearis; et hoc, adhibita inuocatione nominis Dei, credibile facias operando; nullius utilitatis consideratione, nullius periculi formidine debes irritum facere. Fixus  sit et immutabilis sermo, cuius fidei testis est adhibitus Deus. Una plane causa soluende iurationis existit, si aliquid iratus iuraueris, unde possis Deum per quem iuras offendere. uerbi gratia, si tibi pro delinquentibus nunquam posse satisfieri terribiliter iures; si interitum ciuitati, uel populo, iurans mineris; si penitus in ecclesia non orandum; uel alia que diuinus timor prohibet, humane tentationis ad presens uictus infirmitate, iuraueris exsequenda: tunc plane non est perficienda iuratio, quia non ibi diuinis humana preponis, sed diuina potius contemplaris; ut magis sic te iurasse peniteat, dum complere quod iuraueris pudet. Etiam sic quippe diuina preponuntur humanis, illorumque uerborum teneri incipiet regula, que uetans homines cito iurare, imo nunquan  uolens iurare: Nolite, ait in Euangelio, iurare, neque per celum, neque per terrama: sit autem sermo uester, est est, non non . Que utique quisquis operatur, imitator existit ipsius Filii Dei, de quo beatus ita loquitur Paulus: Non est in illo EST et NON; sed EST in illo fuit  semper. Immutabilis quippe est, sicut uerus Deus, et cum Patre et Spiritu sancto naturaliter unus Deus. Cuius nomen inquirens fidelissimus Moyses, uoce sibi celitus reddita tremebundus audiuit: Ego sum qui sum. Et dices filiis Isrel: Qui est, misit me ad uos . Profecto magna est gloria in eo manere qui est, eum sequi qui est: et quia nos mutabiles facit infirma natura, nec possumus immutabili Deo per equalem potentiam comparari, ut sicut semper in  nobis est, ita et nos in illo ualeamus esse; sit saltem sermo noster, est est, non non; et siue iuramento intercedente, siue cessante, nitamur in ueritate certissimi permanere. Diuina namque est ueritas, unde multum ueraciter Dei Filius dixit: Ego sum ueritas . Et sicut de caritate recordamur Ioannem dixisse: Qui manet in caritate, et Deus in illo manet ; ita similiter si uelimus dicere, non mentimur: Qui manet in ueritate, in Deo manet, et Deus in illo manet. Preponamus igitur ueritatem cunctis utilitatibus temporalibus, et tunc rite inueniemur humanis diuina preponere. ueritatem plane nobis aut ratio manifeste demonstret, aut  Scriptura diuinitus inspirata commendet, aut sacerdotum doctrina fidelis ostendat. Sub specie enim ueritatis plerumque falsitas uindicatur; et nisi adsit bonis ducibus pia cordis humilitas, ut quoties requirunt ueritatem, secularis dignitatis remoueant potestatem, miserabiliter anteponentur humana diuinis; ut temere audeat, quamuis dux, tamen Ecclesie discipulus, Ecclesiam docere; nec iudicia sequi sacerdotum, sed uelle potius de sacerdotalibus iudicare iudiciis.

17. Occasione quadam uenimus ad hunc locum, quantum arbitror, necessarium uolenti semper humanis diuina preponere. Ut dux bonus, in omnibus quidem, si pie sapis, Ecclesiam consulas, sacerdotibus obedire festines, sine illorum consilio nichil geras  quorum precibus adiuuaris. Precipue tamen inter officia religionis, solam discas obedientiam deferre: et si quando aliquis scrupulus mentem mouet, non sequaris facile sententiam propriam, nec aliis persuadere coneris, nisi prius eam sacerdotibus agnoueris placuisse. Memento quid tibi in Deuteronomio Deus loquatur: Interroga patrem tuum, et annuntiabit tibi; presbyteros tuos, et dicent tibi omnia . Consule ergo quos Deus scientie Dominus consuli debere commonuit. Etiamsi tibi scientie plenitudo, si facultas maioris eloquii suppetat, inclinata ceruice ad humilitatis sancte propositum, consule sacerdotes. Consule autem pie querendo, non uiolenter quid respondeant imperando. Nec tibi unquam placeat in prouinciis ubi ducatum geris canonum decreta rescindere.  Si enim publicas leges transgredi metuis quas homo constituit, quomodo Spiritus sancti definitionibus obuiare tentabis? An ignoras quia Spiritu sancto acti locuti sunt Patres, quorum si iussa rescindimus, loquenti per eos contumeliam ingerimus? poteritque forsitan apostolica nobis increpatio competenter aptari: Zelum Dei habent, sed non secundum scientiam . uolens ergo habere zelum Dei secundum scientiam, tene ordinem rectum, caue peruersum. Rectus ordo est ut sacerdotes doceant, laici doceantur; et omnis qui se ad Ecclesiam pertinere gloriatur, legibus uiuat Ecclesie, maxime his quas antiquitas roborauit; unde etiam consuetudo sine lege, quam tamen Ecclesie sancte traditio custodiendam iugiter posteris tradidit, eadem reuerentia uidetur custodienda,  et nullatenus amouenda si non est fidei uere contraria. Nec offendat animos tuos Ecclesiarum consuetudo diuersa, dum fides est una. Paruulis enim mentibus ac pene stultis, hoc irrepit uitium, consuetudinem sue Ecclesie, ubi uel natus uel enutritus, in aliis Ecclesiis querere; et si aliquam dissonantiam consuetudinis uiderit, patitur repente scandalum fidei. Tu uero, uir sapiens, Ecclesie ad quam perueneris si approbas fidem, sequere statim consuetudinem, nec usurpes aliquam sacri ritus facere nouitatem. Si enim te scandalizat mutata consuetudo, potest similiter populum scandalizare, cuius uoluntatem sibi dux optimus in rebus bonis semper conciliare festinat: apostolica uerba frequentius recolens, ubi  scriptum habes: Sine offensione estote, Iudeis et Grecis, et Ecclesie Dei . Melius igitur uidetur, ne quod offendiculum detur Euangelio Christi, multitudine scandalizata populi Christiani, patienter dux sapiens offensionem tuam toleres, donec alterius consuetudinis  aut rationem quoquo modo capias, aut suscipias dilectionem, si tamen, ut sepe dicendum est, nullum timetur periculum fidei. Quod enim fidei non repugnat, hoc solum debet equanimiter sustineri, pro scandalo scilicet populi: quia et hoc utique ad custodiam pertinet fidei, uitare scandalum populi. Populus quippe scandalizatus facile ad schismata prosilit, et scis quomodo omnis fides periclitetur in schismate. Bonum itaque est ut, te fauente, te consentiente, et nullatenus  prohibente, secundum piissimas Patrum definitiones unaqueque Ecclesia consuetudinem suam sequatur: et tu illius consuetudinis particeps efficiaris quam tenet Ecclesia ubi pro tempore uel administrationis necessitate fueris conuersatus. Alioquin diligere solita, et horrere uehementer insolita, nimia est iustitia, non laude, sed reprehensione dignissima, si placet sapientissimi sententia Salomonis: Noli esse iustus multum; neque sapias plus quam necesse est, ne obstupescas . Quid est, ne obstupescas? Ne remaneas frigidus. Quis remanet frigidus? Cui feruor subtrahitur caritatis. Noli ergo esse multum iustus.



SEXTA REGULA. Noli esse multum iustus.

18. Et hec tibi sexta sit innocentie regula, militaribus  actibus occupato. Quidquid enim dixeris, gesseris, disposueris, ut Deo et hominibus placeas, et feruore caritatis mirabiliter iniquitatis frigus excludas, noli esse multum iustus, neque sapiens plus quam necesse est. Incurrit quispiam grauissimi facinoris culpam, meretur iudicialem sentire censuram? tempera, dux optime, impetum seueritatis; et dum reo supplicia inferuntur, interioribus auribus pietas dicat: Noli esse multum iustus . Amicitie alius immemor, debita exhibere neglexit officia? dignus est abiici, meretur sentire asperam lesionem; cobibe, obsecro, rectum dolorem, noli retribuere similia. Ne estimes quasi inimicum, sed corripe adhuc uelut amicum; respondente tibi sapientissimo Salomone: Noli esse multum iustus. Esto ergo iustus, sed noli  esse multum iustus. Esto iustus, ut corripias inquietos; noli esse multum iustus, ut consoleris pusillanimes, ut suscipias infirmos, et patiens sis ad omnes. Considera quibus imperes, et quam dura corda flectere cupias; ut modo minando, modo feriendo, modo ueniam largiendo, nullatenus quidem remanere impunita militum peccata dimittas, neque tamen semper excessibus eorum supplicia condigna retribuas, dicens tibi ipsi: Noli esse multum iustus. C quanta, dux sapientissime, dissimulanda sunt, quanta toleranda, quanta leuiter attingenda, quanta sacerdotum quoque intercessionibus concedenda, ab illo qui sapienter audit: Noli esse multum iustus! Potes alia atque alia tacitus considerare uitiorum genera, quibus  sanandis remedium uoluit preuidere [a 1Kb] qui dixit: Noli esse multum iustus. Inter alia quippe, detractionis abscondito iaculo neminem uulnerabimus, nec in moribus bene uiuentium sollicitius inquiremus unde culpentur, si loquatur unicuique nostrum per Spiritum sanctum fidelis Scriptura: Noli esse multum iustus. Quia utique multum iustus esse culpabiliter nititur, qui per omnem iustitiam proximi examinat uitam, fragilitatis humane consideratione postposita; tanquam sine peccato ualeat uiuere quisquis incipit peccata uitare; presertim Iacobo apostolo confirmante: In multis enim offendimus omnes ; unde non immerito reuocatur superbus detractor ab elatione iudicandi, cum dicitur ei: Noli esse multum iustus; ut libenter impleat quod uas electionis et  doctor gentium loquitur Paulus: Si preoccupatus fuerit homo in aliquo delicto, uos qui spiritales estis, instruite huiusmodi in spiritu mansuetudinis; considerans te ipsum, ne et tu tenteris . Hoc est itaque: Noli esse multum iustus, quod est: Considera te ipsum, ne et tu tenteris. Ceterum qui sic delinquentibus irascitur, quasi ipse delictorum penitus expers habeatur, continuo in barathrum crudelitatis miserabiliter cadit. Et clamante memorato apostolo: Alter alterius onera portate, et sic adimplebitis legem Christi; nullius onus portans per patientiam, fit importabilis omnibus, paulatimque odio crescente multorum, ianuam primitus seditionibus, deinde publicis aperit preliis; cupiendo esse multum iustus, uere factus iniustus, et nomine aut officio ducis indignus. Necessarium  proinde sermonem, dux optime, sepius repeto, et hanc tibi sextam regulam innocentie militaribus actibus occupato uehementer inculco: Noli esse multum iustus. Pietas ad omnia utilis est ; non ego, sed idem sanctissimus Paulus narrat. Licet iustitia faciat ducem terribilem, pietas facit amabilem. Gubernationi autem reipublice, securitati salutis, bono concordie plus prospicitur, quando dux optimus amari eligit, non timeri. Dux amabilis murus est patrie. Qui uero in omni tempore, continuato uigore metuendus apparet, omnes subditos efficit infideles; facile timet proditionem, facilius patitur: extraneus uiuit inter suos; tantum postremo timet, quantum timetur; et hoc infelicitatis flagello nullatenus caret, nisi, cunctis mansuetus et comis effectus,  didicerit sibi quando alterum iudicat dicere: Noli esse iustus multum.



SEPTIMA REGULA. Memento te esse Christianum.

19. Memento te esse Christianum, quo facilius possis precepta Christi seruare. Christus enim mansuetudinem docens, legis quoque iustitiam temperauit; hac distinctione legem Euangeliumque discernens. Et quia in lege non licebat occidere, non licebit in Euangelio uel irasci. In lege namque adulterium uetabatur; in Euangelio, etiam uidere ad concupiscendum mulierem pars esse perpetrati adulterii iudicatur. In lege libellus repudii sufficiebat ad coniuges separandos; in Euangelio, sine fornicationis  crimine nulla matrimonii diuidendi causa permittitur. Prohibuit lex falsum iurare; iussit Euangelium penitus non iurare. uindicte modum lex statuens, dixit antiquis: Oculum pro oculo, dentem pro dente ; discipulos uero Euangelii nullam uoluit Christus exspectare uindictam, sed percussum semel percutienti monuit alteram prebere maxillam. Mille passus angariatum duo millia ambulare precepit, interdicens omnimodis talionem. Lex inimicis odium retribui permisit, dilectionem uero amicis indulsit; Euangelii uero sacra preceptio: Diligite, inquit, inimicos uestros; benefacite his qui oderunt uos; et orate pro persequentibus et calumniantibus uos . Cumque his amplioribus uirtutibus excellere legi Euangelium demonstrasset,  a uana gloria Christianum reuocauit, et ad misericordiam cui solus Deus testis est prouocauit. Orationis quoque regulam simul et uerba credentibus tradens, hac conditione constrinxit orantes, ut quicunque postulat sibi propria debita relaxari, profiteatur se aliena donare: nichil accepturus a Domino, si nichil uoluerit prestare conseruo. Quia et ieiuni Christiani simplicitas iustum iudicem placat; et ibi congregare diuitias, ubi cor habere iubetur, in celo scilicet ubi habitare festinat, non in terra unde per singulos dies migrat: remansurus in tenebris totus, nisi mentis eius intentio, tanquam oculus corporis, ad illuminanda bonorum operum membra simpliciter luceat. Iam uero quod non seruire duobus dominis admonetur, quod de crastino non cogitare, quod non  iudicare, ne iudicetur; quod in oculo fratris stipulam uidere, in suo trabem non uidere culpatur; et imperatur ei ne sanctum canibus det, ne margaritas mittere audeat ante porcos; petiturus ut accipiat, quesiturus ut inueniat, pulsaturus ut aperiatur ei: multis modis et rationibus demonstratur quantum debeat laudabilis propositi curam gerere Christianus, ne in eo tanti uocabuli dignitas uideatur errare.

20. Propterea ut per singula que superius ex Euangelio inseruimus recurrat intentio, quando te potestas ducis eiicere gladium de uagina compellit, memento te esse Christianum, cui sine causa fratri suo irasci non licet; et diutius cogita, ne uindicta quam uideris inferre iustum transeat modum. Quoniam si irasci nefas est Christiano, multo magis occidere.  Sic ergo puni reum, dux Christiane, ut misericorditer feriens, non hominem, sed uitium perdere cupias; et publicam disciplinam, ne pereat, reo pereunte, conseruare festines. Ubique fidei tue memor, sicut in facinoribus euitandis, ita in flagitiis corrigendis. Solet quippe maxima potestas ad penas se laxare peccati, quoties falsa felicitas ipsa fit maior infelicitas; ut quia prohibere nemo audet scelera committentem, aut libeat quod licet, aut licere putetur omne quod libet. Talibus itaque tentationibus pulsantibus mentem, quamuis suppetat honoris dignitas, clientumque numerosa familia; quamuis forte laudetur peccator in desideriis anime sue, et qui  iniqua gerit benedicatur, ascendens super speculam continentie, memento te esse Christianum. uide quia uidere ad concupiscendum pars est adulterii Christiano. Dicat tibi beatus Apostolus: Fornicatores et adulteros iudicabit Deus . Dicat Iob, probatus et non reprobatus: Ira enim magna, et ignis undique ardens est , alterius uxorem concupiscere. Dicat iterum sanctissimus Paulus: Nescitis quia corpora uestra membra Christi sunt? Tollens ergo membra Christi, faciam membra meretricis ? His enim uocibus admonitus redire poteris facile a precipitio uoluptatis. Iam quoties per omnipotentem Deum iuras, cogente ad hoc forsitan  reipublice magna necessitate, memor eris saltem cauere periurium, si minime potueris effugere iuramentum. Memento itaque, memento te esse Christianum: militiam ducis laudabiliter gerens, ut frequentibus beneficiis multos tibi facias amicos, cui diligere precipitur inimicos. Plus esto bonus quam seuerus: quia hec est ducis optimi sola perfecta laus, obliuisci semper iniurias, ut uere per hanc septime uirtutis industriam, dum semper tibi ipse dixeris: Memento te esse Christianum, merearis et in seculo et in futuro uiuere feliciter, ubi dabitur ducibus Christianis perpetuus principatus.





FULGENTII FERRANDI BREuIATIO CANONUM. 

 1. Ut neophyti non ordinentur .

2. Ut quicunque laicus ad episcopatum eligitur, prius annum in ministerio ecclesiastico per omnes gradus transeat .

3. Ut qui post baptismum seculari militie nomen dederit, ab ordinatione arceatur .

4. Ut episcopus a tribus ordinetur, consentientibus aliis per scripta, cum confirmatione metropolitani uel primatis .

5. Ut in ordinando episcopo alii quoque episcopi  super tres addantur, si ab aliquo fuerit contradictum .

6. Ut unus episcopus episcopum non ordinet, excepta Ecclesia Romana .

7. Ut episcopus qui suscepta manus impositione ministerium recusauerit, excommunicatus maneat donec consentiat . Si autem uolens a plebe non suscipitur, ad plenariam synodum saluo suo honore sustinere debebit .

8. Ut episcopus qui ordinatus non suscipitur, aliam Ecclesiam non occupet; sed in Ecclesia ubi presbyter fuerat tanquam presbyter sedeat .

9. Ut episcopo ordinato statuta conciliorum primitus  inculcentur .

10. Ut episcopus ordinatus ab ordinatore suo litteras subscriptas accipiat, ordinationis eius diem simul et consulem continentes .

11. Ut ad eligendum episcopum sufficiat matricis arbitrium .

 12. Ut episcopus in uilla uel uico non ordinetur .

13. Ut episcopus non ordinetur in diecesim que episcopum nunquam habuit, nisi cum uoluntate episcopi ad quem ipsa diecesis pertinet; ex concilio tamen plenario et primatis auctoritate .

14. Ut episcopus in diecesim ordinatus ipsam solam teneat .

15. Ut episcopi, et presbyteri, et diaconi non ordinentur, nisi omnes suos Christianos fecerint .

16. Ut episcopi, presbyteri, et diaconi ab uxoribus  abstineant .

17. Ut nullus episcopus, dimissa matrice, in diecesi se constituat .

18. Ut episcopi uel clerici de ciuitate ad ciuitatem non transeant, neque de prouincia ad prouinciam .

19. Ut episcopi in aliena ciuitate tres tantummodo faciant septimanas .

20. Ut qui metu persecutionis in aliena ciuitate demorari uoluerint, non prohibeantur .

21. Ut nullus episcopus, etiamsi a plebe eligatur,  uacantem Ecclesiam obtineat, nisi ex auctoritate plenarii concilii .

22. Ut nullus episcopus cathedram cui datus fuerit interuentor, plusquam annum teneat; sed ipse eis episcopum petat .

23. Ut interuentores episcopi conueniant plebes que episcopum non habent, ut episcopum accipiant. Quod si accipere neglexerint, remoto interuentore  sic remaneant, quandiu sibi episcopum querant .

24. Ut nullus episcopus plebem alienam usurpet .

25. Ut episcopus qui sine episcoporum iudicio plebem aliquam quam ad suam cathedram existimat pertinere, tenuerit, causam amittat .

26. Ut in plebe aliena nullus sibi episcopus audeat uindicare .

27. Ut episcopus alienum clericum non suscipiat, neque ordinet .

28. Ut nullus episcopus alienum monachum uel in ecclesia ordinet, uel in monasterio suo prepositum faciat .

29. Ut episcopus presentibus catechumenis ordinationem non faciat .

30. Ut episcopus qui necessitate compellente ante uiginti quinque annos uirginem uelauerit, nichil ei obsit concilium quod isto numero annorum constitutum est .

31. Ut res episcopi non sint obnoxie rebus ecclesiasticis, sed de his ipse quod uoluerit ordinet .

 32. Ut nullus episcopus heredes extraneos, uel hereticos etiam consanguineos faciat .

33. Ut episcopi uel clerici his qui catholici non sunt, nichil per donationes conferant .

34. Ut episcopi siue presbyteri ea que sunt in locis ubi ordinantur ad alia loca non transferant, nisi causas ante reddiderint .

35. Ut episcopi quidquid nomine suo comparauerint, cogantur Ecclesie refundere; quidquid autem eis donatur, cui uoluerint conferant .

36. Ut rebus ecclesiasticis dispensandis episcopus potestatem habeat .

 37. Ut preter conscientiam episcopi oblationes fructuum ecclesie debitas nullus uel dare uel accipere audeat .

38. Ut episcopus matricis non usurpet quidquid fuerit donatum ecclesiis que in diecesi constitute sunt .

39. Ut filii episcoporum gentilibus, uel hereticis, aut schismaticis matrimonio non coniungantur .

40. Ut filii episcoporum aut clericorum spectacula non exhibeant nec spectent .

 41. Ut episcopi filios suos non emancipent nisi iam probatos .

42. Ut episcopi non passim ad comitatum pergant .

43. Ut quicunque episcopus ab imperatore publicum iudicium postulauerit, honore proprio priuetur .

44. Ut liceat unicuique episcopo preces constituere, quando de iudiciis publicis contra hereticos aliquid est petendum .

45. Ut episcopus sine metropolitani consilio nichil agat, nisi ea tantum que ad gubernationem Ecclesie sue pertinent .

46. Ut episcopi sine formata primatis non nauigent  .

47. Ut episcopi rem Ecclesie sine primatis consilio non uendant .

48. Ut episcopi prouidentia uirginibus que pupille fuerint, ubi habitent eligatur .

49. Ut episcoporum iudicio penitentie tempora penitentibus decernantur .

50. Ut episcopi iudicio Donatiste qui apud suos acta penitentia conuertitur, tempus penitentie uel reconciliationis decernatur .

51. Ut episcopus accusatos presbyteros conuocatis quinque episcopis audiat; diaconorum cum tribus, reliquorum uero causas ipse solus discutiat .

52. Ut autem unus episcopus cognitionem sibi non uindicet, hoc in alio concilio Carthaginiensi actum est.

53. Ut nullus episcopus, uel presbyter, uel diaconus excommunicatus communicet .

54. Ut si quis episcopus a synodo fuerit excommunicatus, communicare non audeat; et si fecerit, spem restitutionis non habeat .

55. Ut episcopus, si causam habuerit, a duodecim episcopis audiatur .

 56. Ut episcopi qui in causa iudices dantur definito temporis die cognoscant .

57. Ut si duo episcopi in una prouincia contentionem habuerint, ex alia prouincia non aduocent episcopos ad iudicium .

58. Ut si de accusato episcopo multe sententie fuerint episcoporum, metropolitanus alterius prouincie conuocetur . Quid in accusationibus episcoporum obseruari debeat .

59. Ut adiudicatus episcopus ad apostolicam sedem, si uoluerit. appellet .

 60. Ut si appellauerit [a 1Kb] in cathedra ipsius non ordinetur .

61. Ut si a iudicibus quos primas dederit appellauerit, alii iudices amplioris numeri decernantur. Ut si [Forte, At si] et ab ipsis appellauerit, ad sententiam concilii differatur .

62. Ut episcopis iudicantibus condemnatus episcopus, si fuerit apud potiores episcopos absolutus, nichil eis noceat si bono animo iudicauerint .

63. Ut episcopus qui ab omnibus episcopis prouincie fuerit condemnatus, facultatem iudicii repetendi non habeat .

64. Ut episcopus ab eis episcopis quos elegerit iudices condemnatus, appellare alibi non audeat .

65. Ut episcopi qui in aliqua causa iudices dantur, ipsi locum audientie deligant .

66. Ut depositus episcopus, ad imperatorem causam suam non deferat .

67. Ut accusatus episcopus uel quicunque ex clero fuerit apud Ecclesiam accusatus, ad iudicia publica non transeat .

68. Ut episcopus qui secunda uel tertia auctoritate conuentus fuerit, et uenire contempserit, ab episcoporum consortio suspendatur .

69. Ut nullus episcopus, uel presbyter, uel diaconus cum Iudeis pascha celebret .

70. Ut episcopi, presbyteri, uel diaconi non sint  conductores, aut procuratores .

71. Ut episcopi, siue clerici in ecclesia non conuiuentur, nisi transeuntes .

72. Ut episcopi et presbyteri in domo sua oblationes non faciant .

73. Ut episcopus a communione non suspendat eum quem asserit de peccato aliquo sibi soli fuisse confessum .

74. Ut episcopus sibi successorem non eligat. .

75. Ut episcopi ad concilium occurrant; aut non occurrentes, in tractoria, uel apud primatem excusationes suas allegent .

 76. Ut exceptis senibus qui loco moueri non possunt et infirmis episcopis, qui admonitus ad concilium non occurrerit, communione priuetur .

77. Ut episcopus qui, non suscepta legatione, uniuersali concilio interesse presumpserit, ab eis episcopis qui legationem suscipiunt, ad ipsum concilium non admittatur .

78. Ut nullus episcopus prioribus suis se audeat anteponere .

 79. Ut chorepiscopi, id est uicarii episcoporum, nec presbyteros nec diaconos ordinent, nisi tantum subdiaconos .

80. Ut uicariis episcoporum liceat formatas facere .

81. Ut prime sedis episcopus non appelletur princeps sacerdotum, uel summus sacerdos .

82. Ut primatem proprium Mauritania Sitifensis habeat .

83.Ut prime sedis episcopi ex concilio Carthaginiensi episcopi constituantur, quando fuerit oborta contentio .

 84. Ut primates diuersarum prouinciarum nomina episcoporum ad Ecclesiam Carthaginiensem mittant .

85. Ut presbyter ante triginta annorum etatem, quamuis sit dignus, non ordinetur .

86. Ut qui in egritudine fuerit baptizatus non ordinetur presbyter; nisi forte propter uitam bonam, aut hominum raritatem .

87. Ut presbyter ordinatus si de aliquo crimine confessus [An conuictus] fuerit, aut de his qui lapsi sunt, non suscipiatur .

88. Ut presbyter in conuiuio secundarum nuptiarum non intersit .

 89. Ut de oblatione presbyteri coniugati nullus audeat non communicare .

90. Ut presbyter inconsulto episcopo, in quolibet loco agenda non audeat celebrare .

91. Ut presbyter inconsulto episcopo uirgines non consecret; chrisma uero nunquam conficiat .

92. Ut presbyteri ciuitatis sine iussu episcopis nichil iubeant, nec in unaquaque parecia aliquid agant .

93. Ut presbyteri abstinentes a carnibus, tangant eas; ita ut etiam olera que cum carnibus coquuntur comedant .

94. Ut presbyteris formatas dare non liceat .

95. Ut presbyteri rem Ecclesie sine conscientia episcopi non uendant .

96. Ut presbyter qui reatum incurrerit, a sex uel septem episcopis audiatur .

97. Ut presbyter qui immolauit idolis, et postea pro fide conflixit, honore quidem non priuetur; tamen nec sacrificet, nec sermonem faciat [d 1Kb] .

98. Ut presbyter, si uxorem duxerit, deponatur; si  autem fornicatus fuerit, etiam penitentiam agere compellatur 

99. Ut presbyter uel diaconus, qui deserta Ecclesia sua ad aliam transierit, si post euocationem episcopi sui reuersus non fuerit, deponatur .

100. Ut presbyter uel diaconus, si a proprio episcopo exauctoratus sancti ministerii quidpiam presumpserit, spem restitutionis non habeat .

101. Ut presbyter uel diaconus, qui se ab Ecclesia sequestrauerit, et in domo sua altare erexerit, deponatur .

102. Ut liceat siue presbyteris siue diaconibus, si  iniuste excommunicati fuerint, finitimos episcopos interpellare .

103. Ut presbyteri alterius regionis presentibus presbyteris non sacrificent .

104. Ut diaconi septem esse debeant .

105. Ut diaconi iudicio populi non eligantur .

106. Ut diaconi ante presbyterum non communicent .

107. Ut diaconus presente presbytero non sedeat nisi iussus .

108. Ut subdiaconus panem non eroget, nec calicem benedicat .

 109. Ut diaconus, uel quilibet clericus ad agapem uocatus, partem non tollat .

110. Ut diaconus aut clericus, magus et incantator non sit, neque phylacteria faciat .

111. Ut diaconus uel etiam laicus sine formata alicubi non proficiscantur .

112. Ut diaconi uel quilibet clerici, preter iussionem episcopi ad peregrina non proficiscantur .

113. Ut diaconi uel clerici spectaculis que in nuptiis exhibentur, non intersint .

114. Ut diaconi, uel quilibet clerici aut etiam  laici Christiani, ex symbolis conuiuium non celebrent .

115. Ut diaconi, uel quicunque in sacerdotali ministerio constituti, usuras et lucra, id est sescupla, non exigant .

116. Ut diaconi qui immolauerunt, et postea reluctati sunt, in honore quidem suo permaneant, sed ab omni altaris ministerio repellantur [b 1Kb] .

117. Ut diaconus qui in corporale peccatum incidit, ab ordine ministerii abstineatur .

 118. Ut diaconi uel presbyteri si a ministerio remoti fuerint, non eis manus uel tanquam penitentibus, uel tanquam fidelibus laicis imponantur .

119. Ut diaconi non ordinentur qui procuratores, et actores, et tutores, et curatores pupillorum fuerunt, nisi post deposita uniuersa et reddita ratiocinia .

120. Ut diaconis solis liceat ad altare ingredi, et communicare .

121. Ut ante uiginti quinque annos nec clerici ordinentur, nec uirgines consecrentur .

122. Ut clerici cum mulieribus extraneis non habitent  .

123. Ut nullus clericus feneret .

124. Ut lectores orario non utantur, siue legant, siue psallant .

125. Ut clericis non liceat administrationem aut procurationem domorum suscipere .

126. Ut clericus uel laicus non communicet in alia plebe .

127. Ut clerici sine formata et conscientia episcopi per alienas plebes non uagentur .

128. Ut superbi clerici cerceantur .

 129. Ut lectores, dum ad annos pubertatis uenerint, cogantur aut uxores ducere, aut continentiam profiteri .

130. Ut mulierem clericus non ducat uxorem. Et ut is qui laicus uiduam duxerit, non admittatur ad clerum .

131. Ut non liceat, preter canonicos psaltas qui pulpitum ascendunt et de codice legunt, alium quemlibet in ecclesia psallere [d 1Kb] .

132. Ut clerici uel continentes, ad uiduas uel uirgines sine iussu uel permissu episcopi uel presbyteri non accedant .

133. Ut clerici apothecarii uel ratiocinatores non ordinentur .

134. Ut clerici edendi uel bibendi causa tabernas  non ingrediantur, nisi peregrinationis necessitas cegerit .

135. Ut clerici in aliena ciuitate non immorentur, nisi causas eorum iustas episcopus loci uel presbyteri locorum peruiderint .

136. Ut accusatus clericus intra annum causam suam agere debeat .

137. Ut clericus non fiat, cuius uxor cum adhuc esset laicus, adulterata est. Et ut clericus uxorem adulteram deserat .

 138. Ut abiectum clericum alia Ecclesia non admittat .

139. Ut non liceat clericum a populo excommunicari, siue presente siue absente episcopo .

140. Ut ministri non habeant licentiam in secretario ingredi .

141. Ut ministri orario non utantur, nec relinquant ostia .

142. Ut non exorcizent illi qui necdum ab episcopo sunt prouecti .

143. Ut bis in anno per singulas prouincias concilia fiant .

144. Ut concilium uniuersale non fiat, nisi causa  communis, id est, totius Africe cegerit; ut synodus plenaria tunc dicatur, cum episcopus metropolitanus adfuerit .

145. Ut hi qui se absciderunt, de clero eximantur .

146. Que sint penitentie tempora iis qui preuaricauerunt decernenda .

147. Ut sponsate puelle, si ab aliis rapte fuerint, sponso priori reddantur .

148. Quemadmodum hi qui irrationabiliter uixerint, suscipi debeant .

149. Ut hi qui sicut muta animalia uixerunt, inter energumenos orent .

150. Ut quicunque uirginitatem profitentes propositum  uiolant, digamorum constitutum impleant gradum .

151. Ut qui adulterium commiserit, septem annos penitentiam agat .

152. Ut mulieres fornicantes que paruulos suos necant, aut abortu [a 1Kb] , decem annis penitentiam agant .

153. Ut qui uoluntarie homicidium fecerint, in nouissimo uite reconcilientur .

154. Ut qui casu homicidium fecerit, quinque annis penitentiam agat .

155. Ut qui ariolantur, uel in domo sua huius artis alios introducunt, quinque annis penitentiam  agant .

156. Ut mulier que duobus fratribus nupserit, in extremis suis reconcilietur .

157. Ut quicunque concupiscentiam non consummat, per diuinam iudicetur gratiam liberatus .

158. Ut catechumeni peccantes, nisi se correxerint, abiiciantur .

159. Ut qui manducantem carnes, ex fide condemnandum crediderit, anathema sit .

 160. Ut qui domum Dei contemptibilem duxerit, anathema sit .

161. Ut qui nuptias condemnat, anathema sit .

162. Ut si qua mulier uirilem habitum assumpserit, anathema sit .

163. Ut hi qui uxores aut uiros dimittunt, alteri non nubant; sed aut continentes maneant, aut sibi reconcilientur .

164. Ut si qua mulier quasi religionis causa, uirum dimiserit, anathema sit .

165. Ut quicunque continentie causa die dominico ieiunauerit, anathema sit .

166. Ut quicunque sanus corpore ieiunia communia dissoluerit, anathema sit .

167. Ut quicunque martyrum memorias contempserit, anathema sit .

168. Ut quicunque non communicantes, nec orationem facientes, Scripturas tantum diuinas in ecclesia audire uoluerint, abiiciantur .

169. Ut quicunque post diuersa peccata penitentiam fideliter gesserit ad communionem reuocetur .

170. Ut scenicis atque histrionibus reconciliatio non negetur .

171. Ut ad fal as memorias martyrum nullus accedat .

172. Ut hi qui nominantur Cathari, accedentes ad  Ecclesiam, si ordinati sunt, sic maneant in clero .

173. Ut Pauliani baptizentur [c 1Kb] .

174. Ut uenientes a Nouatianis uel Montensibus per manus impositionem suscipiantur .

175. Ut non liceat hereticum rebaptizari, baptizatum in nomine Patris, et Filii, et Spiritus sancti .

176. Ut heretici in heresi permanentes domum Dei non ingrediantur .

177. Ut Nouatiani uel etiam Quartadecimani non recipiantur, nisi prius heresim suam condemnauerint;  ita ut symbolum fidei doceantur, et chrismate ungantur .

178. Ut quicunque conuertuntur ab heresi, qui dicuntur secundum Phrygas, baptizentur .

179. Ut non liceat in hereticorum cemeteria ad orationem faciendam catholicis introire .

180. Ut nullus ad Ecclesiam pertinens filios suos hereticorum nuptiis societ .

181. Ut Christiani non iudaizent, nec in sabbato uacent .

 182. Ut nullus cum hereticis connubia misceat .

183. Ut nullus cum hereticis aut schismaticis oret, aut ad falsos martyres eat .

184. Ut nullus ad angelos congregationem faciat .

185. Ut nullus a Iudeis uel hereticis feriatica accipiat .

186. Ut nullus a Iudeis azyma accipiat .

187. Ut nullus cum paganis festa celebret .

188. Ut nullus Christianus ballare uel cantare in nuptiis audeat .

 189. Ut Donatistarum clerici in suis honoribus suscipiantur .

190. Ut quecunque Ecclesie Donatistarum catholice facte sunt ad eam cathedram pertineant ad quam catholica que iam ibi fuerat pertinebat .

191. Ut quicunque episcopus ex Donatistis conuersus fuerit, plebes que utrasque Ecclesias habent cum episcopo catholico equaliter diuidant .

192. Ut hereticorum benedictiones nullus accipiat .

193. Ut qui paruuli apud Donatistas baptizantur ab ordinatione non prohibeantur, si conuersi fuerint .

194. Ut qui aliquibus sceleribus irretitus est uocem  accusandi non habeat .

Hoc et in concilio Thenitano statutum est.

195. Ut excommunicatis, siue clericis, siue laicis, accusare non liceat .

196. Ut omnes serui, uel proprii liberti, uel omnes quos ad accusanda publica crimina leges publice non admittunt, histriones etiam, heretici, pagani et Iudei ad accusationem non admittantur .

197. Ut qui unum crimen non probauerit, ad aliud non admittatur .

198. Ut accusator, si in loco ubi est ille qui accusatur, uiolentiam timuerit, locum sibi proximum eligat .

 199. Ut baptizandi symbolum fidei discant .

200. Ut qui in egritudine baptizantur, sani facti symbolum doceantur .

201. Ut baptizati post baptismum chrismate ungantur .

202. Ut egrotantibus, quando ipsi loqui non possunt, si pro eis alii testimonium dixerint, baptismum non negetur .

203. Ut quando de infantibus ignoratur utrum baptizati sint, sine ulla dubitatione baptizentur .

 204. Ut pregnantes mulieres baptizentur quando uoluerint .

205. Ut Christiani cum mulieribus lauacra non habeant .

206. Ut post duas hebdomadas Quadragesime ad baptismum nullus suscipiatur .

207. Ut in Quadragesima sabbato tantum et dominico offeratur .

208. Ut in Quadragesima, quinta feria ultime hebdomade, ieiunium non dissoluatur .

209. Ut in Quadragesima natalitia martyrum non celebrentur .

210. Ut in Quadragesima nuptie non celebrentur .

 211. Ut nullus peregrinus sine formata episcopi accipiatur .

212. Ut die quinte ferie septimane sancte Pasche secundo offeratur 

213. Ut in sacrificio absque pane et uino nullus offerat .

214. Ut diebus Quinquagesime genua non flectantur .

215. Ut ante Pentecosten nullus audeat ieiunare .

216. Ut non liceat in dominicis agapem facere, uel in ecclesiis, aut intus accubitus sternere .

217. Ut custodiatur fides Patrum trecentorum decem et octo .

 218. Ut conciliorum statuta priscorum ab omnibus obseruentur .

219. Ut nullus in precibus, nisi ad Patrem dirigat orationem, et ut prius eas cum instructioribus tractet .

220. Ut una sit in sacramentis per omne Byzacium disciplina .

221. Ut mulieres que apud Grecos presbytere appellantur  in ecclesia tanquam ordinatas constitui non liceat .

222. Ut mulieres ad altare non ingrediantur .

223. Ut sancte oblationes ad uices eulogiarum non dirigantur .

 224. Ut sabbatis Euangelia legantur .

225. Ut de diuersis uersibus et sensibus libri unum canticum non connectatur .

226. Ut etiam per solemnissimos paschales dies sacramentum catechumenis non detur, nisi solitum salis .

227. Ut corporibus defunctorum eucaristia non detur .

228. Ut preter Scripturas canonicas nichil in ecclesia legatur .

 229. Ut liceat passiones martyrum legere in natalibus eorum .

230. Ut soli Ecclesie Carthaginis liceat alienum clericum ordinare .

231. Ut omnes Ecclesie ab Ecclesia Carthaginis  diem Pasche audiant tempore concilii .

232. Ut nullus ordinetur nisi probatus uel episcoporum examine, uel populi testimonio .





uITA SANCTI FULGENTII, RUSPENSIS EPISCOPI

 .




ANNO DOMINI DXL.
SANCTUS IUSTUS EPISCOPUS URGELLENSIS.





NOTITIA .

S. Iustus Urgellensis siue Urgelitanus in Hispania episcopus, qui subscripsit concilio Toletano II, anno 527 [al. 531], atque Ilerdensi an. 542 [al. 546], et cuius mysticam Expositionem in Cantica canticorum ad Sergium papam  metropolitanum suum, memoratam Isidoro Hisp. cap. 21, Honorio III, 25, Trithemio c. 210, edidit Menradus Maltherus, Hagane 1529, recusam in Micropresbytico Basil. 1550, in Orthodoxographis utrisque edit. an. 1555 et 1569, et in Bibliothecis Patrum uniuersis, Paris., Colon. et nouissima Lugdunensi t. IX, p. 731; et separatim Georgio Rostio curante, Hale Sax. 1617. Premissa epistola ad Sergium edita etiam in Dacherii Spicilegio,  tom. III, pag. 312 , et in Conciliis Hispanie cum notis cardinalis de Aguirre, t. II, pag. 273; et altera epistola ad Iustum diaconum, quo hortante laborem hunc in se suscepisse profitetur. Confer Nic. Antonium Iu, 1; Bibl. Hispane ueteris tom. I, pag. 208 seq.; Acta Sanctor. tom. uI, Maii 28, p. 773.





EPISTOLA S. IUSTI URGELLENSIS. AD SERGIUM PAPAM. 

Domino meo uere piissimo, et precipue Dei gratia copioso, semperque in Christo beato, domino Sergio pape, Iustus episcopus.

Sciens te tam solerti studio pro refrigeriis pauperum laborasse, ut illis temporariam consolationem,  tibique acquisieris eternam mercedem, et iam satis te diiudicans totum ad Dei eloquia, ex quibus nunquam fuisti uacuus, pro anime cultura conuerteris; quoddam tibi in corporali specie spiritale exenium dirigere procuraui; quod si tibi Christus non ex nostro merito, sed ex suo munere fecerit esse gratissimum,  forsitan proueniet, et in diebus ieiunii quodammodo refectus ad mensam uenies, et antequam cibum accipias quiddam pregustasse persenties. Nec hoc dicens transmissionis huius meritum, priusquam approbes, arroganter insinuare studeo; sed intercedente caritate, in qua te totum possideo, ita de tuo tanquam de meo animo presumens, tibi acceptum fore absque ulla ambiguitate confido. Igitur in Christo Iesu germanum cordis mei esse non nesciens libellum de tractatu libri canonici qui Cantici Canticorum prescribitur, quem nuper Christo illuminante edidimus, tibi primum censui offerendum. In quo non nostra potius, sed ea que tua sunt, quia sic diligitis, te suscepisse cognoscas: quem precor ut cum ea sollicitudine qua in Christo uiges, sepe recenseas: ut si quid illic corrigendum persenseris, integra libertate  commoneas. Et sic ceteris in Christo fratribus relegendum, uel si fortasse placuerit offeras transcribendum. Itaque quia sic accidit ut membranis desistentibus, minutioribus litteris eamdem scripturam, in paribus quaternionibus susciperent, nec studiose fabrefactis lateralibus ambiretur; si memoratam rem alicuius meriti esse censueris, quia hoc ipsum, ut prefatus sum, donante Domino, tuum est, ut diligentiori studio transcriptum utilius coaptetur quantocius studebis. Quod opus si laude dignum processerit, te auctorem referam Christo; si uero reprehensioni patuerit, quia utriusque est, statim assumam socium temetipsum, quia decori sic te condecet hec que Deus contulit coaptari, ut non de negligentia uituperium, sed de industria caritatis suscipias fructum:  ut fratres nostri qui precessorum Patrum tractatibus epulantur, etiam his neotericis que eis ex caritate offerimus, non pro nostro merito, sed pro Dei dono et sua beneuolentia uesci quodammodo delectentur. Aue nunc in Christo, piissime, nostramque pusillitatem sanctis orationibus in Domino foue.





S. IUSTI URGELLENSIS IN CANTICA CANTICORUM SALOMONIS EXPLICATIO MYSTICA. 



CAPUT PRIMUM.


Num. 1. Osculetur me osculo oris sui. uox Ecclesie hec est uenientis ad Christum in osculo; offensam quam apud Deum homines peccando contraxerant resolui cupientis, et pacem in qua, dum essemus Deo Patri inimici, per ipsum Filium eius reconciliamur, inuenire desiderantis: propter quod propheta ad Deum: Pacem tuam, Domine, da nobis, et omnia reddidisti nobis . In Euangelio quoque  redeuntem a regione longinqua filium pater deosculatus est. Tunc enim quodammodo uenientibus ad se osculum tradidit, quando unicum suum in homine nasci uoluit, per quem etiam ut ei pacis uinculo adhereamus attribuit. Denique et angeli, nascente Christo: Gloria in excelsis Deo, et in terra pax hominibus bone uoluntatis , idcirco  uoce consona clamauerunt, quia ipsum qui est pax nostra nobis utique talia dicendo, perspicue docuerunt.

Num. 2. Quia meliora sunt ubera tua uino, flagrantia unguentis optimis. Ubera Christi, apostolos, euangelistas non incongrue accipimus; per ipsos enim in fide nutrimur et spirituali alimento reficimur. Idcirco autem meliora uino probantur, quia euangelica doctrina eminentior quam lex olim data dignoscitur. Denique illic figura, hic ueritas; illic tanquam austeritas uini diligendum tantummodo proximum et inimicum odiendum ostendit, hic dulcedo gratie pro inimicis orandum, et eos qui nos oderunt admonet diligendos. Ipsa quoque Christi ubera, id est apostolos, unguentis optimis flagrantia declarat, quia tantis uirtutibus  tantisque enituere miraculis, ut odor iustitie eorum longe lateque diffusus tunc intuentes oblectaret, et usque huc omnes reficiat audientes, sicut unus ex ipsis pronuntiat dicens: Deo autem gratia, qui semper triumphat nos in Christo Iesu, et odorem notitie sue manifestat in omni loco pro nobis .

Num. 3. Oleum effusum nomen tuum, ideo adolescentule dilexerunt te. Quem unxit Deus, id est Christum, oleo letitie, pre participibus suis , huius etiam uelut oleum effusum est nomen: quicunque enim Christiani a Christo nominantur ipsique chrismate perunguntur, atque in eius nomine baptizati sancto Spiritu adimplentur, ut unguentum quod descendit a capite in barbam Aaron ; quod uerum, perfectum, atque fortissimum declarat;  id est sacer Spiritus, qui a Deo diffusus est in Christo, descendit etiam in oram uestimenti eius, ac totam, usque in finem, Ecclesiam replet; que ei inherendo, sine dubio uestis ipsius est. Nam in transfiguratione  uultus eius splenduit sicut sol, ut in Euangelio legimus, et indumenta ipsius uelut nix candida facta sunt , que talia nullus fullo super terram facere potuit. Nullus enim doctorum ad tantum nitorem sicut ille discipulos suos aliquando perduxit; uel sic a maculis ablutos, instar niuis candidos in se credentes facit. Hunc ergo adolescentule, uel nouelle Ecclesie uel incorrupte anime dilexerunt; que etiam flagranti unguento replete cum Apostolo dicunt: Charitas Dei diffusa est in cordibus nostris per Spiritum sanctum, qui datus est nobis .

Num. 4. Trahe me post te, curremus in odorem. Dicit Dominus in Euangelio: Nemo uenit ad me nisi Pater, qui misit me, attraxerit eum . Attrahitur enim ad Christum qui credit in Christo; illi uero currunt  post eum, qui eum imitantur uel qui dono ipsius ipsum sequendo proficiunt.

Num. 5. Introduxit me rex in cellaria sua. Introduxit Christus Ecclesiam in sua cellaria, cum ei reuelauit Scripturarum occulta mysteria, sicut Apostolus ait, ut ostenderet in seculis superuenientibus abundantes diuitias gratie sue in bonitate super nos in Christo Iesu . uel tunc ex toto sancti introducuntur in Christi cellaria, cum eis in fine dicetur: uenite, benedicti Patris mei, percipite regnum quod uobis paratum est ab origine mundi .

Num. 6. Exsultabimus et letabimur in te memores uberum tuorum super unum. Exsultant sancti et letantur in Domino, cum recordantur quemadmodum per ubera Christi, apostolorum scilicet doctrinis, spirituali  lacte nutriti sunt. Quam doctrinam Christi dum prisce legis preceptis inspiciunt clariorem, in illa uel ex ipsa Christum intuentes intelligunt, quibus ipse in Euangelio dicit: uestri beati oculi qui uident, et aures que audiunt; amen dico uobis, multi prophete et reges quesierunt uidere que uidetis, et non uiderunt; et audire que audistis, et non audierunt .

Num. 7. Recti diligunt te. Nec enim praui possunt diligere equitatem: illi enim recti sunt et diligunt Deum, qui non amore creature captiui tenentur; sed, sicut rectos decet, pretiosum munus preponentes, Deo auctori omnium dilectione fortissima adheserunt. Sed et illi Deum recte diligere approbantur, qui non solum in beneficiis, sed in flagellis ipsius constituti,  similiter gratias agunt sicut et ille dicebat: Benedicam Dominum in omni tempore, laus eius in ore meo : id est, et quando letitiam ex dono capio, et quando dolorem  suscipio.  Sicut alius quoque uehementissima passione probatus, carne putridus, et sincerus corde locutus est: Si bona suscepimus de manu Domini, mala cur non sustineamus? Dominus dedit, Dominus abstulit, sicut Domino placuit ita factum est; sit nomen, etc.

Num. 8. Nigra sum, sed formosa, filia Ierusalem, sicut tabernacula Cedar. Nigra confessione peccatorum, formosa gratia sacramenti, filia Ierusalem. Ex illa enim primitiuorum Ecclesia per Euangelium nata est que prima credidit in Ierusalem; uel certe, sicut Apostolus dicit: Illa que sursum est Ierusalem, libera est, que est mater nostra . Et merito, quia assimilat se tabernaculis Cedar; quod interpretatur, obscuritatis; ad cuius filios Apostolus dicit: Fuistis aliquando tenebre, nunc autem lux in Domino . Potest etiam nigra uocari, cum passionibus, opprobriis, contumeliis et despectui traditur. Considera nigram atque formosam: in Paulo: In omnibus tribulationem patimur, sed non angustiamur; aporiamur, sed non destituimur; deiicimur, sed non perimus . Quemadmodum tabernacula Cedar; tanquam purgamenta huius mundi facti sumus, omnium peripsema; et sicut pellis Salomonis, semper mortificationem Iesu Christi in carne nostra circumferentes, ut uita Iesu manifestetur in carne nostra mortali.

Num. 9. Nolite me considerare quod fusca sim, quia decolorauit me sol. Id est: nolite me constitutam in persecutione despicere; estus enim tribulationum sustinui, et quasi decorem temporalis iucunditatis amisi: Per multas enim tribulationes oportet me intrare  in regnum Dei . In illis namque sum de quibus scriptum est: Beati qui lugent, quoniam ipsi consolabuntur: et uos quidem tristitiam habebitis, mundus autem gaudebit, sed tristitia uestra in gaudium conuertetur .

Num. 10. Filii matris mee pugnauerunt contra me. Filii scilicet Synagoge, qui docentem et arguentem Stephanum martyrem lapidauerunt: Et facta est persecutio magna in Ecclesia que erat Hierosolymis, et omnes fratres dispersi sunt per regiones Iudee et Samarie . uel illi etiam pugnauerunt aduersus Ecclesiam, qui Paulum predicantem in gentibus, per ciuitates singulas persecuti sunt. Similiter et illi qui his qui ex gentibus crediderant, onera legis imponenda censebant, que B. Iacobus cum ceteris apostolis  salubriter remouenda decreuit . Nam et illi qui Galatas in Christo credentes circumcidi suaserant, perturbantes euangelicam traditionem aduersus Ecclesiam pugnasse docentur, de quibus Paulus apostolus ait: Neque enim hi qui circumciduntur legem custodiunt, sed uolunt uos circumcidi ut in carne uestra glorientur . De ipsis etiam dixit: Utinam abscindantur qui uos conturbant .

Num. 11. Posuerunt me custodem in uineis. uinee quoque iste, Synagoge sunt: Acceperat quippe Saulus potestatem, et epistolas a principibus sacerdotum, ut quoscunque credentes in Christo reperisset uiros ac mulieres, in custodias tradere ut punirentur : ut dum ista perpetraret, quasi Synagoge uineam  custodiret. Et sequitur, uineam meam non custodiui. Factus enim ex Saulo Paulus, ex persecutore predicator, dum uerbum Dei Iudeis contradicentibus predicaret et omnino sperneretur, eisdem incredulis dixit: uobis quidem oportebat predicari uerbum Dei, sed quoniam repulistis illud et indignos uos iudicastis tanta salute, ecce conuertimur ad gentes, sic enim precepit nobis per Scripturam Dominus: Dedi te in lucem gentium, ut sis in salutem usque ad extremum terre . uel sicut ipse ad Galatas scripsit, Audistis conuersationem meam in Iudaismo, quia persequebar Ecclesiam Dei, et expugnabam illam et proficiebam in Iudaismo supra multos cetaneos meos in genere meo, abundantius emulator existens paternarum mearum traditionum . Et iterum: Sed  que mihi fuerunt lucra, hec arbitratus sum detrimenta , tanquam sub enigmate dicens: Posuerunt me custodem uineis, uineam meam enim non custodiui.

Num. 12. Indica mihi quem diligit anima mea, ubi pascus, ubi cubas in meridie. Legimus in Euangelio: Si dixerint, Ecce hic est Christus, ecce illic, nolite exire . Hic enim atque illic, partes esse noscuntur; Christus autem in Ecclesia catholica tanquam in meridie cubans, mundum uniuersum suo fulgore perfudit, et in spiritu feruentibus requiescit, atque ex ea caritate qua orbem uniuersum irradiat, credentes in se populos quotidie pascit.

Num. 13. Ne uagari incipiam per greges sodalium  tuorum: id est, si in ea claritate qua fidelium tuorum uniuersitas consistit, te habitantem ignorauero, per greges sodalium, id est per congregationes hereticorum, incipiam oberrare. Sodales quippe Christi ex quadam parte heredici appellentur, quia natiuitatem, passionem, et resurrectionem ipsius profitentur; sed quia de ipsis Apostolus ait: Habentes formam pietatis et uirtutes eius abnegantes , non iam sodales, sed aduersarii comprobantur.

Num. 14. Si ignoras te, o pulcherrima inter mulieres, egredere et abi post uestigia. uox Christi est ad Ecclesiam, Si ignoras te, o pulchra inter mulieres: si non intelligis quia tu es illa cui in psalmo dicitur: Audi, filia, et uide, et inclina aurem tuam, et obliuiscere populum tuum et domum patris tui, quia concupiscit  rex pulchritudinem tuam , quia tu sola accepisti decorem incorruptibilis sacramenti. Et bene ait, inter mulieres, id est, gloriosa inter hereses: congrue enim mulierum nomine uocitantur, quia uirginitatem que est in Christo amiserunt. Igitur non oberres, me alibi extra te querendo ullo modo; in te quippe ubi me hactenus non querebas, tanquam in meridie requiesco. Iam intellige ubi me pascentem et gubernantem temetipsum queras, ne uelut in nocte quorumlibet simulatio te abducat: quia tantummodo in te certa sinceritas me apud te regnante perdurat, in illis te esse cognosce, quibus post resurrectionem meam ueraciter repromisi: Ecce ego uobiscum sum usque ad consummationem seculi . Quod si quadam promissorum meorum dubitatione aliquo modo fluctuas, nec meam presentiam, nec tuam pulchritudinem cognoscis: egredere, et abi post uestigia gregum tuorum. Merito etenim post uestigia gregum perget, quia pastoris presentiam dereliquit. Et pasce hedos tuos iuxta tabernacula pastorum: iniustos homines oblectans traditionibus uel conuenticulis hereticorum. His etenim redargutionibus obiurgari merentur, qui Christum in catholica Ecclesia, uel seipsos Ecclesiam catholicam esse non cognoscunt.

Num. 15. Equitatui meo in curribus Pharaonis. Dicit Abacuc propheta: Nunquid in fluminibus iratus es, Domine, aut in fluminibus furor tuus, uel in mari indignatio tua, qui ascendis super equos tuos, et quadrige  tue salus ? Quos equos, apostolos et euangelistas accipimus? Ideo Christus loquitur ad Ecclesiam. Tunc equitatui meo in curribus Pharaonis assimilaui te, cum sapientes mundi ad meam fidem euocandos conuerti, ut deposito tumore seculi, sub me  currendo proficiant; meque circumferendo piis predicationibus, credentium fide oculis manifestent. Ac sicut princeps mundi huius qui iam missus est foras, falsis philosophis tanquam claris curribus usus est ad perniciem, ita ego mea sapientia repletis apostolis, credentes instituam ad salutem.

Num. 16. Pulchre sunt gene tue sicut turturis. Castitatem comitem uerecundie predicauit. Dicitur enim genus turturum amisso corporali consortio solitarium  incedere, nec carnalem copulam ultra requirere. Habet itaque Christi sponsa eximiam pulchritudinem, quando cum pudore retinet castitatem.

Num. 17. Collum tuum sicut monilia. In collo hi insinuantur qui legem Dei diebus ac noctibus meditari non desistunt, quique etiam uelut munda animalia, salutarem doctrinam iugiter ruminando reddunt. Hi, quia preclara Ecclesie ornamenta sunt, uelut sponse monilia describuntur.

Num. 18. Murenulas aureas faciamus tibi. uox ista doctorum est, qui tunc ornamenta Ecclesie auro argentoque permixta disponunt, quando spiritales intelligentias eloquii nitore disserunt. Murenule autem a capite defluentes, solent ad ceruicem ornandam aptari: et idcirco ille doctrine preclare sunt, que  a capite, id est Christo, procedentes, sic spirituali officio ministrant, ut ceruicem nostram iugo Christi subdendam edoceant, ita ut talibus ab Apostolo dicatur: Non alta sapientes , etc.

Num. 19. Dum esset rex in accubitu suo. Narrant Euangelia , ante biduum Pasche, recumbente Domino, a muliere habente alabastrum unguenti nardi pistici eius capiti superfusum, et hic prophetia dicit: Cum esset rex in accubitu suo, nardus mea dedit odorem suum. Igitur tam hec quam illa figurate dicta uel facta noscuntur, quia Rege nostro  in suo accubitu constituto, Ecclesia pie confessionis  odorifero unguento eum perunxit, ut cum uoluntarie passum fuisse, et a mortuis resurrexisse die tertia uirtute propria, in salutem credentium predicare non cesset.

Num. 20. Fasciculus myrrhe dilectus meus. Myrrhe species, mortuorum corporibus condiendis apta dignoscitur. Fasciculus itaque myrrhe Christus passus et mortuus et sepultus. Inter ubera mea commorabitur. Ubera Ecclesie esse eruditi et spirituali lacte redundantes qui nascentes in fide populos nutriunt, illi sine dubio comprobantur, qui mortem Domini, sicut preceptum est, annuntiare donec ueniat, omnibus modis non desistunt.

Num. 21. Botrus Cypri dilectus meus. Botrus in Cypro, Christus suspensus in crucis ligno: quod genus  ligni odoriferum semper et incorruptum est, signum etenim crucis, cum odore chrismatis prenotamus in fronte. Bene autem ait: Botrus Cypri, dilectus meus mihi, quia non illis qui crucifixerunt, sed his qui in crucifixum crediderunt, botri istius dulcedo concessa est. In uineis Engaddi; in Synagoge populis, ubi dominica peracta est passio. Engaddi interpretatur oculus tentationis mee. Lege Euangelium, et inuenies Phariseos et Sadduceos nichil aliud intendisse suis interrogationibus, nisi ut Dominum per singula tentarent, et inuenirent causas accusandi cum; quibus ipse dicit: Quid me tentatis, hypocrite ? Sed tantum bonum passionis Christi, illis quidem gestum, nobis autem qui credidimus constat esse concessum.

 Num. 22. Ecce tu pulchra es, amica mea. Christus Ecclesiam, quam amicam pacis sue osculo fecit, bis pulchram pronuntiat, sicut Apostolus sanctam corpore et spiritu  esse docuit, adiiciens, oculi tui columbarum. Nihil est magis quod faciem ornet in corpore quam dispositio oculorum, per quos conuenienter sanctos apostolos accipimus, qui etiam futura prospicere potuerunt; quorum priuilegia designans beatus Paulus apostolus ad Corinthios scribens ait: uos estis corpus Christi . Et alio loco: Quosdam quidem posuit Deus in Ecclesia primum apostolos , etc. Iam cum dicit, oculi tui columbarum, ipsos apostolos, quibus preceptum est ut essent astuti sicut serpentes, et simplices sicut columbe , euidenter ostendit: per cuius auis similitudinem,  eosdem sancto etiam Spiritu repletos esse demonstrat.

Num. 23. Ecce tu pulcher es, dilecte mi. Christum, quem pulchrum et decorum Ecclesia hoc loco commemorat, Psalmista sic pronuntiat, dicens: Speciosus forma pre filiis hominum, diffusa est gratia in labiis tuis . Sed hec tua pulchritudo exinde est, quia In principio erat uerbum, et uerbum erat apud Deum, et Deus erat uerbum; et uerbum caro factum est, et habitauit in nobis . Addens autem, lectulus noster floridus, ipsum corpus dominicum in quo Deitas requieuit, sincerum odoriferum, ex uirgine natum ostendit.

Num. 24. Tecta domorum nostrarum. Domus iste  in quibus Christus habitat, sancti sunt: sicut propheta dicit: quoniam habitabo in eis . Tecta autem et laquearia domorum istarum cedrina et cypressina, que incorruptibilia et odorifera dignoscuntur, directionem Dei et proximi, que per Spiritum sanctum desuper concessa est  demonstrat.



CAP. II.

Num. 25. Ego flos campi, et lilium conuallium. Ego decus mundi, ex uirginitate humilium.

Num. 26. Sicut lilium inter spinas. Expulso homini de Paradiso dicitur: Maledicta terra in operibus tuis, spinas et tribulos germinabit tibi ; que terra, utique caro humana intelligitur, que aculeos libidinum et concupiscentiarum spinas producere consueuit. Quapropter quod ait: Sicut lilium in medio  spinarum, sic amica mea inter filias: filias hereses dicit, que per baptismum quasi renate, filiarum nomine nuncupantur; sed spinis comparate, corrumpentes et corruptibiles perdocentur. Quam corruptionem Ecclesia nescit, que liliorum sinceritati comparata, ultro citroque redolet ac resplendet.

Num. 27. Sicut malum inter ligna siluarum. Dicit Psalmographus, quoniam quis in nubibus equabitur Domino, aut quis similis erit Deo inter filios Dei ? Illic adoptione, hic natura est filius; et ideo nullus in sanctis, uel in uniuerso genere hominum, quamlibet filii uocabulo censeatur, Christo similis reperitur; qui fructus sui dulcedine refectioneque electos incomparabili decore precedit.

Num. 28. Sub umbra illius quem desideraueram.  Eodem protegente quem semper adesse quesiui, humilis ac secura permansi.

Num. 29. Et fructus eius dulcis gutturi meo. Dicit in Euangelio Dominus: Ego sum uitis, uos estis palmites; qui manet in me, et ego in eo, hic affert fructum multum, quia sine me nichil potestis facere . Quamuis igitur fructus oriatur in palmite, ad uitem tamen deputandus est, ex cuius radice palmes cum fructu processit; et ideo quidquid iusti in bonis operibus fructificant, totum est referendum ad Christum. In cuius fructibus incomparabilis dulcedo sentitur. Illi etiam sancti qui per gutturis speciem ruminare que gustauerant, id est meditari que Christi sunt, consueuerant, ipsi etiam nimiam dulcedinem ex eius fructu percipiunt.

 Num. 30. Introduxit me in cellam uinariam. Ascensurus in celos Dominus precipit apostolis ab Hierosolymis ne discederent, dicens ad eos: Gaudete, quia uici mundum, et uado ad Patrem; uos uero sedete in ciuitate quoadusque induamini uirtute ex alto. Et sicut in Actibus apostolorum scriptum est: Tunc reuersi sunt in Ierusalem a monte qui uocatur Oliueti, qui est iuxta Ierusalem, sabbati habens iter. Et cum intrassent in cenaculum, ascenderunt ubi manebant Petrus et Ioannes. Et post pauca, Hi erant omnes unanimiter congregati cum mulieribus, et matre Iesu Maria, et fratribus eius; erat autem turba hominum fere centum uiginti  in hoc loco constituti; et superueniente Spiritu sancto repleti sunt; et cum  cepissent loqui uariis linguis, musto pleni a populo putabantur. Tunc itaque Ecclesia in cellam uinariam introducitur, quando hec apostolica congregatio in unitate permanens, Spiritu sancto repletur, sicut et Apostolus dicit: In uno Spiritu omnes nos baptizati sumus, siue serui, siue liberi, et omnes in uno Spiritu potati sumus . Quia uero caritas per Spiritum sanctum piorum in corde diffunditur, statim subiunxit, Ordinauit in me caritatem. Hec enim est ordinata caritas, ut diligat homo proximum suum tanquam seipsum; sic uero diligat Deum, ut etiam seipsum abneget propter ipsum. Diligitur autem in malis quoque non iniquitas quam ipsi faciunt, sed creatura in qua boni a Deo formati sunt. Sed et illa ordinata caritas, ut serui Dominum non sicut malefactores  sentiant, nec sicut lasciuientes exsecrabili amore se diligant, sed etiam ubi necesse fuerit semetipsos mutuo expulsa superstitione cum libertate corripiant, secundum illud: Meliora sunt uulnera diligentis, quam fraudulenta oscula blandientis ; et iterum: Qui arguunt laudabuntur, et super ipsos ueniet benedictio .

Num. 31. Fulcite me floribus, stipate me malis. Sanctorum cetibus coniungi uel circumdari desiderat, que pio et casto amore languescit; quia languor non est morbi, sed ineffabilis desiderii secundum illud: Defecit in salutari tuo anima mea, et in uerbum tuum supersperaui, defecerunt oculi mei in eloquium tuum dicentes: Quando consolaberis me ? Felices illi qui tali profectu proficiunt:  quodammodo enim, qui multum desiderat, languescit et deficit donec optata uel quesita reperiat.

Num. 32. Leua eius sub capite meo. Ipse Salomon in Prouerbiis ait: Beatus homo qui inuenit sapientiam, et affluit prudentia; longitudo dierum in dextra eius et in sinistra eius diuitie et gloria. Ac sic electa Christi Ecclesia sinistram habens sub capite, temporalia sibi subiecta describit; et dextra eius se amplexari, dum eterna concupiscit, edocuit.

Num. 33. Adiuro uos, filie Ierusalem, per capreas. Filias Ierusalem, sanctas et pacificas doctorum animas dicit; quas, per munda et uelocia animalia que ruminare non desinunt, et in campis sanctarum Scripturarum aluntur, coniurat, ne suscitare faciant, donec ipsa uelit: quod Paulum apostolum fecisse  cognoscimus, cum uirginibus de conseruanda sanctimonia, non preceptum, sed consilium dedit ; et in Euangelio diuiti dicitur: Si uis perfectus esse, uade et uende omnia que habes, et da pauperibus . Et alio loco ubi spadones laudantur, qui se ipsos castrauerunt propter regnum celorum; et statim adiicitur, qui potest capere capiat. Et iterum Apostolus, cum ad continentiam hortatur: Hoc ad utilitatem uestram dico , non ut laqueum uobis iniiciam, sed ad id quod honestum est, hortor, et quod facultatem prebeat sine impedimento Deum obsecrandi . Et rursus ad Philemonem: Sine consilio autem tuo nichil uolui facere, uti ne uelut ex necessitate bonum tuum esset, sed uoluntarium. Tunc enim dilecta  quoadusque uelit nullo modo suscitatur, quando sanctorum uota uoluntate spontanea Domino offeruntur.

Num. 34. uox dilecti mei. Hec uox Christi, que in hac prophetia tantum commemoratur, non inscite de illa accipitur qua genus mortuorum hominum in Euangelio suscitantur, sicut ipse pronuntiat dicens: Amen amen dico uobis, quia ueniet hora in qua omnes qui in monumentis sunt audient uocem eius, et procedent qui bona fecerunt in resurrectionem uite . Et in Apocalypsi dicitur: Beatus qui habitat partem in resurrectione prima . Ille in prima resurrectione partem inuenit, qui erutus de mala consuetudine, tanquam a morte Christo uiuificante resurgit.

Num. 35. Ecce iste uenit saliens in montibus. uenit  Christus saliens in montibus, cum perfectior perfectis apparuit; transiliens colles, cum omnem sanctorum altitudinem sue maiestatis excellentia superauit.

Num. 36. Similis est dilectus meus capree. Similis est capree, quia in similitudine carnis peccati , nobis apparuit; similis etiam ceruorum hinnulo, quia de sanctis qui serpentem uicerunt, secundum carnem duxit originem.

Num. 37. En ipse stat post parietem. Stat post parietem nostrum cum induitur uelamine corporis nostri.

Num. 38. Respiciens per fenestras. Cum quiddam sui occuluit, quiddam autem manifestauit; quasi per fenestras et cancellos prospexit. Non enim se ex toto precipue secundum Deum ostendit, qui Patrem uidere  cupienti Philippo dixit: Tanto tempore uobiscum sum, et non cognouistis me; et alio loco: Qui diligit me mandata mea custodit et ego diligam eum et manifestabo ei meipsum . uel tunc per fenestras et cancellos prospexit, quando plebem in parabolis edocuit. Potest etiam intelligi quod tunc per fenestras prospexit, quando in passione, lancea perforato latere, sanguine et aqua manante, redemptionis et lauacri sacramenta produxit.

Num. 39. Dilectus meus loquitur mihi. Dilectus in hoc libro sepe describitur: quis enim tam dilectus Ecclesie quam ille propter quem martyres animas posuerunt? Surge, propera et ueni: surge, crede; propera, peracto cursu pii laboris premium suscipe. Amica mea, reconciliata mihi per mortem; formosa  mea, munda facta per lauacrum.

Num. 40. Iam enim hiems transiit. Quia temporalis tribulatio finem accepit.

Num. 41. Imber abiit et recessit. Crebra et multiplex tentatio, uel paganorum persecutio quieuit.

Num. 42. Flores apparuerunt in terra. Sancti redundauerunt in mundo, mense Nouorum, quando Pascha celebratur, exorti; quibus Apostolus dicit: Si consurrexistis cum Christo, que sursum sunt sapite, non que super terram .

Num. 43. Tempus putationis aduenit. Hi qui in domo Domini sunt plantati, adhibita discipline falce, ab omni superstitione purgati, uenturis fructibus preparantur.

 Num. 44. uox turturis audita est in terra. Anima, in Euangelio, octoginta quatuor annorum castissima uidua, non recedens de templo, in ieiuniis et orationibus Christum agnoscit, et loquitur de eo omnibus qui exspectabant redemptionem Isrel . Istarum quoque auium combinationem in sacrificium offerri mandauit, qui nil omnino in oblatione Dei preclarum, nisi cum fideles corpore et spiritu sanctificati Domino offeruntur.

Num. 45. Ficus protulit grossos suos. Tandem etiam Synagoga credentes in Christo produxit Isrelitas, sicut et Apostolus ait: Nolo uos ignorare mysterium hoc, quia cecitas ex parte contigit in Isrel, donec plenitudo gentium intraret, et sic omnis Isrel saluus fieret .

 Num. 46. uinee florentes et dederunt odorem. Congregationes clericorum, monachorum quoque et uirginum in Ecclesia proficiunt, et per bonam famam et conuersationem innotuerunt.

Num. 47. Surge, amica mea, et speciosa mea. Piis appellationibus semper hortatur Ecclesia ut relictis temporalibus ad eterna suspiret.

Num. 48. Columba mea in foraminibus petre. Non aliud Ecclesia columba uocatur, nisi quia est sine dolo et Spiritu sancto repletur; habitat in foraminibus petre, quia semper receptaculum habet in his, ex quibus sanata est, uulneribus Christi. Recipitur etiam in cauernam macerie, cum sancta ex Scripturis consolatione fouetur, uel cum precedentium sanctorum meritis atque orationibus ex toto protegitur. In  his foraminibus petre, Thomas apostolus tanquam columba, protectionem inuenit, cum post resurrectionem contrectatis Christi uulnerum locis, remota omni dubietate, Deus meus et Dominus meus , fideliter exclamauit.

Num. 49. Ostende mihi faciem tuam, Sion. Sion interpretatur speculatio, que merito in illis intelligitur qui cum Apostolo dicunt: Nos autem gloriam Dei speculantes, in eamdem imaginem transformamur a claritate in claritatem tanquam a Domini spiritu. Et iterum: Non contemplantibus nobis que uidentur, sed que non uidentur . Que enim uidentur temporalia sunt, que autem non uidentur eterna sunt. Hec itaque inuitatur ut semper ante Deum assistat, sicut Elias qui dicebat: uiuit Dominus, in cuius conspectu asto hodie  ; nec sit de illis quos propheta denotat dicens: uerterunt ad me tergum et non faciem ; et, uox tua, inquit, in auribus meis ; et, clamauerunt iusti, et Dominus exaudiuit eos et ex omnibus tribulationibus eorum liberauit eos .

Num. 50. uox enim tua dulcis. Orationes sanctorum semper Domino accepte, gratiaque eius presentes, quia de Christi lumine acceperunt, ut in decore iustitie permanerent.

Num. 51. Capite nobis uulpes paruulas. Dicit per parabolam in Euangelio Dominus  cum creuisset herba, et fructum fecisset, tunc apparuerunt zizania: id est, proficiente Ecclesia numerose  etiam hereses surrexerunt, uel in illa fide permanente quam praue sentirent inuestigate sunt. Sic et ille Samson, qui interpretatur sol, captis trecentis uulpibus, eorum caudis ignem apposuit, et fructus inimicorum accendit . Semper enim heretici in primordiis, uelut ficta religione conspicui, in extremis suis ignem trahunt, gehenne incendio deputati. Et ideo Capite nobis uulpes: conuincite hereticos, eorumque uersutias sanctarum Scripturarum concludite testimoniis. Quos uulpes paruulas dicit, quia nichil magni secundum rectam fidem intelligendo continent; omne enim quod sapiunt, exhibent; qui pusilli sunt demoliuntur uineas, subuertunt plebes, prauis eas traditionibus corrumpentes. uinea nostra floruit. Ecclesia catholica indeclinabili augmento  proficit.

Num. 52. Dilectus meus mihi, et ego illi. Dicit Apostolus: Erunt duo in carne una. Sacramentum hoc magnum est, ego autem dico in Christo et Ecclesia . De ipso enim eadem Ecclesia dicit: Dominus pars hereditatis mee . Et iterum a Patre Filio dicitur: Postula a me, et dabo tibi gentes hereditatem tuam, et possessionem tuam terminos terre . Habet igitur Christus Ecclesiam in suo corpore et Ecclesia Christum in capite: que connexio quia dissociari non potest, merito dixit: Dilectus meus mihi.

Num. 53. Qui pascitur inter lilia. Pascitur inter lilia Christus quando corpus eius, quod est Ecclesia, sanctorum et uirginum cetibus decoratur

 Num. 54. Donec exspiret dies, et inclinentur umbre. Donec euangelica traditio in clariore luce proficiat, et figure ueteris Testamenti, que uelut umbre, in ritu sacrificiorum, typicis obseruationibus precesserunt, depellantur.

Num. 55. Reuertere, similis esto, dilecte mihi. Dum dilectum insinuat regredi, similemque capree et hinnulo dicit, Christi in celos ascensionem, mundis et uelocibus animalibus comparandam demonstrat. Hec enim celeri saltu, montium altiora transiliunt; supergressus est autem Christus omnia que uidentur excelsa, quia de ipso Apostolus dicit: Propter quod Deus exaltauit illum, et dedit illi nomen quod est super omne nomen, ut in nomine Iesu omne genu flectatur,  celestium, terrestrium et infernorum, et omnis lingua confiteatur quia Dominus iehsu in gloria est Dei Patris . Bethel autem interpretatur domus Dei: ergo super montes Bethel, quia omnibus sanctis qui in celo et in terra sunt, Christum predicat potentiorem



CAP. III.

Num. 56. In lectulo per noctes quesiui. In his qui in fide dormitant, et ignorantie tenebris deleti sunt, quesiuit Christum, quem diligit Ecclesia; sed uide quid sequitur: Quesiui illum, et non inueni. Dicit Dominus ad Adam: In sudore uultus tui comedes panem tuum . Non enim qui uitio quodam uel sopore inertie resoluuntur, ad illius panis qui de celo descendit, esum, cito perueniunt,  sed qui sanctis laboribus inuigilauerint, ipsi eum reperiunt.

Num. 57. Surgam et circuibo ciuitatem. Consideraui omnem gloriam presentis seculi, inspexi congregationes infidelium et diuersas sectas philosophorum; sed nec illic reperi quem diligit anima mea.

Num. 58. Inuenerunt me uigiles. Disputauerunt contra me seculi sapientes idolorumque cultores, multa inaniter perscrutantes, pluresque libros irritis laboribus conficientes, quibus dixi: Cur incassum superfluo conatu uexamini? Cur frustra uehementer ingenia uestra atteritis? num quem diligit anima mea uidistis? Quandoquidem falso nomine sapientie gloriamini, stultam fecit Deus sapientiam  uestram, quia Christum illic inuenire minime ualuistis.

 Num. 59. Paululum cum pertransissem. Cum pertransissem huiusmodi homines qui in seculo uana scientia clari putantur, et cum eorum superstitiosis adinuentionibus restitissem, eorumque sapientiam stultam iudicassem, inuenit quem diligit anima mea. Inde est quod Apostolus de talibus dicit: Sapientiam loquimur inter perfectos, sapientiam autem non huius seculi, sed loquimur Dei sapientiam in mysterio, que abscondita est, quam predestinauit Deus ante secula in gloriam nostram : et quia ipsa sapientia que Christus est, apud tales non reperitur, sequitur: quam nemo principum huius seculi cognouit; si enim cognouissent, nunquam Dominum glorie crucifixissent: sicut scriptum est, quod oculus non uidit, nec auris  audiuit, nec in cor hominis ascendit, que preparauit Deus his qui diligunt illum . Sed quia apud spirituales inuenit illum quem diligit sponsa, audi quid sequatur: Nobis autem reuelauit Deus per Spiritum suum; Spiritus autem omnia scrutatur, etiam profunda Dei .

Num. 60. Tenui eum, nec dimittam. Ita namque adherebo Christo, in eius fide perseuerabo, donec ipsum in Synagoge populis tanquam in domo matris predicans, introducam in cubiculum genitricis mee: ut Iudei, qui eum hactenus negabant ore, corde recipiant; illuminatisque mentis oculis eorum, in cubiculum, in secreto sanctarum Scripturarum consistentem, qui nobis olim reuelatus est aliquando reperiant. uel tunc Christus in domo matris inducitur, cum ad  Ierusalem celestem Christianus populus, qui est corpus ipsius, sociatur. Ubi est quod oculus non uidit, nec auris audiuit, nec in cor hominis, etc.

Num. 61. Adiuro uos filias Ierusalem. Hanc sententiam iam in superioribus constituit, et in quantum Deus audiuit, adhibitis testimoniis nos pertractasse meminimus. Sed idcirco iterum in hoc libro arbitror repetitum, ne quisquam doctorum uel muneribus sollicitet, uel minis deterreat credituros, sed tantum que sancta sunt predicet, et uoluntarie ad fidem uel religionem credituros siue conuertendos adducat.

Num. 62. Que est ista que ascendit per desertum. Per desertum ascendit Ecclesia, quando populus  gentium, fide occupans credentium multitudinem, proficit. De ipsa enim in Psalmis canitur: Posuit desertum in stagna aquarum, et terram sine aqua in exitus uquarum . uirgulta fumi ex aromatibus, orationes dicit que ex cordis compunctione ad Dominum ascendunt a sanctis. Solet enim fumus lacrymas excitare. Myrrha et thus, et uniuersi pulueris pigmenta, mortificationis insignia, uel diuersa gratiarum que in electis redundant dona, insinuant.

Num. 63. An lectulum Salomonis. Lectulus Salomonis, requies Christi est; que requies Ecclesie conuenienter accipitur, quam sub numero in Psalmis legimus electam: Quoniam, inquit, elegit Dominus Sion, elegit eam in habitationem sibi. Hec requies mea in seculum seculi, hic habitabo, quoniam elegi cam  . In sexagenario autem numero, quia sexagenarius totus suis partibus constat, et per denarium ascendit, merito ex fortissimis Isrel deseribuntur, qui presente Domino in Ecclesie custodiam deputantur. Ad ipsam etiam dicitur per prophetam: Super muros tuos, Ierusalem, custodes constitui; tota die et nocte perpetuo non tacebunt. Omnes tenentes gladios, ad bella doctissimi. Et uniuscuiusque ensis super femur suum . Ipsis enim Apostolus dicit: State ergo succincti lumbos uestros in ueritate, et induite loricam iustitie, et calceati pedes in preparationem Euangelii pacis, in omnibus sumentes scutum fidei in quo possitis omnia tela nequissimi ignea exstinguere; et galeam salutis assumite, et gladium spiritus quod est uerbum Dei . Illi itaque sunt ad bella doctissimi,  qui contra carnis sue concupiscentias nouerunt repugnare; et ille ensem super femur suum utiliter baiulat, qui carnales fluxus atque libidines spiritali cibo mortificat. Quicunque igitur huiusmodi in Ecclesia reperiuntur, hi fortes ex fortissimis Isrel, contemplando Deum, esse noscuntur.

Num. 64. Ferculum fecit sibi rex Salomon. Ubi ciborum exhibitio scribitur, fides illic credentium per quam Christus aduertitur. Nam cum Dominus mulieri Samaritane ad puteum loqueretur, et illa regrediens maiestatem eius ceteris in ciuitate commanentibus nuntiasset, discipuli eius superuenientes rogabant eum dicentes: Rabbi, manduca. Ille autem dixit eis: Ego cibum habeo manducare quem uos nescitis. Et paulo post: ex ciuitate illa multi crediderunt in eum Samaritanorum  . Horum fidem, cibum sibi futurum ostendit, quando discipulis hoc se comesturum quod illi nescirent, paulo ante predixit. Sed in hoc loco, ut sequentia docent, nomen ferculi, magis instrumentum in quo aliquid deferatur, uel, sicut alia editio habet, gestatorium, quam ipsum cibum ostendit. De lignis Libani: de precipuis in Ecclesia sanctis.

Num. 65. Columnas eius fecit argenteas. Sustentacula Ecclesie preparauit ex doctis uel apostolis suis, sicut Paulus uas electionis ad Galatas scripsit: Cum cognouissent, inquit, gratiam Dei Iacobus, Cephas, et Ioannes, qui uidebantur columne esse, dextras mihi et Barnabe dederunt societatis .

Num. 66: Reclinatorium aureum. In illis bene epulaturus Christus reclinatorium inuenit, qui intellectu  sincero prediti, uelut aurum in sancta congregatione refulgent.

Num. 67. Ascensum purpureum. Ascensus purpureus, martyrum eximiam perfectionem in effusione sanguinis docet.

Num. 68. Media caritate construit. Ut ista omnia Ecclesie ornamenta construeret, nulla alia causa est nisi quia dilexit nos et tradidit semetipsum pro nobis oblationem et hostiam Deo in odorem suauitatis .

Num. 69. Egredimini et uidete, filie Sion. Semper pre oculis habete, sancte anime, regem Salomonem, pacificum nostrum, qui Christus est, quemadmodum passionem sustinuit , ut genus humanum ab interitu liberaret; inspicite eum in  diademate quo coronauit eum mater sua: in illa spinea corona quam capiti eius Synagoga superposuit in die desponsationis eius. Tunc enim uniuersam Ecclesiam sibi despondit, quando in patibulum crucis ascendens, ex eadem cruce signum in frontibus omnes in se credentes edocuit, sicut ipse ait: Ego cum exaltatus fuero a terra, traham omnia ad meipsum . Qui dies passionis fuit etiam dies letitie cordis eius: sicut enim Christus que bona per suam possessionem, in progenies, et multa tempora fidelibus condonauit.



CAP. Iu.

Num. 70. Quam pulchra es, amica mea. Repetitio sermonis commendat pulchritudinem quam laudat; uel ea sanctorum genera que sub specie similitudinum intromittit, consideranda premonstrat.

 Num. 71. Oculi columbarum absque eo. Simplicitas spiritualium plurimum ueneranda, quia se nec extollere nouerunt, et conscia puritate magis Deo quam hominibus placere contendunt.

Num. 72. Capilli tui sicut greges caprarum. Docet Apostolus mulieri capillos pro ornamento datos ; et idcirco Ecclesia illos populos in ornamento quam maxime habet, qui ex circumcisione primitius crediderunt, qui uenditis et in usum pauperum prorogatis facultatibus suis habebant cor unum et animam unam . Hi ascenderunt de monte Galaad: Galaad interpretatur, aceruus testimonii, ac si ascensus, id est profectus eorum processit de testimoniis sanctarum Scripturarum, cum illic Christum intellexerunt in quem postea crediderunt.

 Num. 73. Dentes tui sicut greges detonsarum. Dentes, predicatores dicit, qui ea que susceperunt, salubriter comminuendum, in corpus Christi traiiciunt. Hi detonsarum gregibus comparantur, quia deposito uetere homine, in nouitate Spiritus processerunt. Ascenderunt quoque de lauacro, cum accepta per baptismata remissione peccatorum profecerunt in Christo.

Num. 74. Omnes gemellis fetibus. Omnes repleti in caritate Christi et proximi, et quia ad misericordiam prompti, idcirco sterilis nemo inter eos .

Num. 75. Sicut uitta coccinea labia tua. Raab illa meretrix que saluari meruit et Isrelitico populo associari, coccineum funiculum in signum salutis per fenestram sue domus appendit. Quapropter illorum  labia decora, quia passionem igitur predicant, et per eius sanguinem datam redemptionem annuntiant; nichilque dulcius quod loquantur se inuenisse congaudent, sicut et Apostolus ait: Nihil me arbitror inter uos scire, nisi Christum Iesum, et hunc crucifixum .

Num. 76. Sicut fragmen mali punici gene. Illi in facie Ecclesie decorem efficiunt, qui, comitante uerecundia, castitatem obseruant; siue sancti martyres, qui, imitantes Christi passionem, roseo sanguinis sui decore perfusi sunt, absque eo quod intrinsecus latet, preter castitatis et martyrii meritum. Multa sunt et alia sanctorum bona que ille nouit quia ea in eorum corde concessit.

Num. 77. Sicut turris Dauid collum tuum. Turris  dicitur perfectio uel doctrina sanctorum, que non a se, sed a Christo edificata est cum propugnaculis, cum sanctarum Scripturarum testimoniis, quibus infideles uel heretici debellantur.

Num. 78. Mille clypei pendent. Potest hec turris, Scriptura canonica ueteris et Noui Testamenti conuenienter intelligi, que per Spiritum sanctum uelut turris excelsa, constructa est. Mille clypei pendent ex ea. Hic numerus per plenitudinem uniuersitatis accipitur, sicut in Psalmo: uerbi quod mandauit in mille generationibus , tanquam diceret, in omnes generationes. Itaque in hac sancta Scriptura, omnis armatura fortium reperitur; ex qua uel contra diabolum, uel contra ministros eius fortiter repugnatur. Nam et ipse Dominus, cum in deserto  a diabolo tentaretur , ex hac turri arma produxit, cum eum prolatis ex sacra Scriptura testimoniis usquequaque deuicit.

Num. 79. Duo ubera sicut duo hinnuli capree. Duo ubera Ecclesie duo sunt Testamenta coaptata duobus hinnulis capree gemellis, id est duobus populis qui ex te nutriuntur, circumcisionis uidelicet et preputii, ex peccati traduce natis; que tamen pascuntur in liliis, dum sanctorum proficiunt pariter exemplis et doctrinis.

Num. 80. Donec aspiret dies, et inclinetur. Donec, sicut Apostolus ait, absorbeatur quod mortale est .

Num. 81. uadam ad montem myrrhe. Coniungar his qui se propter Deum mortificando creuerunt, seque  illi offerendo odorem gratie propinare non desinunt.

Num. 82. Tota pulchra es, amica mea. Sicut dicit Apostolus, ut exhiberet sibi Ecclesiam sine macula et ruga . Nec hoc uacat quod ait, Tota pulchra es, in omnibus scilicet pusillis et magnis. Sed sic, non solum in martyribus, confessoribus, eruditis uirginibus, sed etiam in continentibus, eleemosynariis ac penitentibus.

Num. 83. ueni de Libano, sponsa mea, ueni. Libanus candor interpretatur: nisi enim quis candorem sacro baptismate quo peccatorum remissio datur, perceperit, ad Christum uenire non potest.

Num. 84. Coronaberis de capite Amana. Seir interpretatur lucerna; Hermon consecratio: que omnia  referuntur ad Christum, qui quos illuminat, consecrat, ipsosque coronat, quos illuminans consecrauerit.

Num. 85. De cubilibus leonum. Euocatur Ecclesia de cubilibus leonum et montibus pardorum, quando relicta elatione superba uel diuersarum traditione sectarum simplex et humilis uenit ad Christum.

Num. 86. uulnerasti cor meum, soror mea. uulnus istud cordis dilectio est. Ingentis amoris itaque in illo oculo, Ecclesia Christo complacuit; quoniam non temporalia, sed eterna prospexit. Sicque iam in uno crine colli; quia non ornari uisibilibus, sed futuris studuit; aut forte unus oculus et crinis colli, est credentis Ecclesie populus quem Christus sic dilexit, ut animam suam poneret pro eo.

Num. 87. Quam pulchre sunt mamme tue. Quam  admirandi sunt illi doctores qui nascentes in fide homines nutriunt, et garrientium carnalium molestias populorum tanquam pie nutrices perferunt, donec quos spirituali lacte educauerint, ad perfectionem perducant.

Num. 88. Pulchriora ubera tua uino. Iam supra, ubera ista apostolos, uel apostolicos uiros esse prediximus, quorum doctrina uinum exuberat: ueteris scilicet legis traditionem atque preceptum. Et odor unguentorum tuorum super omnia aromata. Distributio gratiarum que per Spiritum sanctum concessa est, quam Apostolus declarat cum dicit: alii datur sermo sapientie, alii scientie  etc., in tantum preeminet, ut cunctas mundi uanitates exsuperet.

Num. 89. Fauus distillans labia tua, sponsa. Fauus  distillans labia tua, expositio Scripturarum sacrarum, mel et lac in doctrina tua, sub lingua tua, eo quod lacte paruulos nutris, et in melle diuersorum uulnerum siue peccatorum putredines tollis.

Num. 90. Et odor uestimentorum tuorum. Dicit per prophetam ad Ierusalem de sanctis: uiuo ego, dicit Dominus, quia omnibus his uelut ornamento uestieris et circumdabis tibi eos quasi sponsa. Proinde uestimenta Ecclesie, omnes uidelicet sancti preclari in uerbis et operibus, reddunt suauitatem odoris.

Num. 91. Hortus conclusus soror mea sponsa. Huic sponse, que uelut hortus concluditur, id est Christi gratia, tam indissolubili materia circumdatur, ut de ea Isaias propheta dixerit: Non adiiciet ut pertranseat per te omnis incircumcisus et immundus .  Potest etiam hortus conclusus et fons signatus, ipsa mater Domini S. Maria intelligi, que uirgo concipiens uirgoque generans, conclusi horti et signati fontis intemeratum in se decus exhibuit.

Num. 92. Emissiones tue paradisus malorum. Profectus tui, congregatio sanctorum martyrum, cum pomorum fructibus; cum reliqua fidelium multitudine que iustitie dulcedine decoratur.

Num. 93. Cypri cum nardo, nardus et crocus. Incorruptio et fortitudo uirtutis martyrum, doctrina, bona fama, reperiuntur in uniuersis populis baptismate in Christo renatis.

Num. 94. Myrrha ex ale cum omnibus. Mortis Christi insignia cum precipuis S. Spiritus donis.

 Num. 95. Fons hortorum, puteus aquarum. Fons patens eruditio populorum; puteus, profunditas doctrinarum; que fluunt impetu de Libano, cum feruore Spiritus emittuntur a Christo.

Num. 96. Surge, Aquilo, et ueni, Auster. Unus Spiritus, id est, quia Aquilo atque Auster sunt diuersa uocabula, unius Spiritus sancti insinuat dona, Aquilo dum estuantibus refrigeria prebet, Auster dum duros ad credendum uel benefaciendum resoluit. Aquilonem autem in bonam partem poni Psalmista docet, Mons Sion latera Aquilonis ciuitas Regis magni . Et rursum Ezechiel propheta: Est super me manus Domini, et uidi, et ecce Spiritus fulgens ueniebat ab Aquilone . Et quoniam in duobus unus aduertitur, non ait, Perflate, sed  Perfla hortum meum, et fluant aromata illius: inspira credentem populum, et redundent bona opera eius.



CAP. u.

Num. 97. ueniat dilectus meus in hortum suum. Ingrediatur in Ecclesiam suam et delectetur in operibus sanctorum suorum; uel, pascatur a fidelibus in pauperibus, retributurus pro temporalibus regnum eternum.

Num. 98. ueni in hortum meum, soror mea. Festina ad regnum meum, plebs nomine meo ditata: soror mea, de sanguine meo; sponsa mea, in fide mea, sicut et Oscas propheta dicit: Desponsabo te mihi in fide .

Num. 99. Messui myrrham meam cum aromatibus meis. Suscipe qui propter me passi uel mortui sunt, cum meritis eorum, martyres meos.

 Num. 100. Comede fauum cum melle meo. Eos qui tenera uel uehementiore doctrina ueteris et Noui Testamenti cruditi sunt, suscipe in corpore meo.

Num. 101. Comedite, amici, et bibite. Dicit Dominus in Euangelio ad apostolos: Iam non dico uos seruos, sed amicos . Petro autem apostolo in illo uase de celis emisso in quo ei diuersa genera animalium sunt ostensa, dictum est: Petre, macta et manduca : id est, mortifica; quod sunt, et quod ipse es, effice. Ergo comedite, amici, et bibite. Sit uobis letitia de conuersatione populorum in uestram transeuntium unitatem.

Num. 102. Ego dormio, et cor meum uigilat. Propter Christum mori paratus sum, sed post mortem cum ipso regnaturum me esse credo. Ego etiam a temporalibus  delectationibus, consopitis quodammodo sensibus, conquiesco; sed futura desidero eternaque conquiro.

Num. 103. uox dilecti pulsantis. Dicit in Apocalypsi ipse Dominus: Ego sto ad ostium et pulso; si quis aperuerit mihi, introibo cum illo et cenabo cum ipso, et ipse mecum . Pulsat Dominus quando que bona sunt, uel per doctrinam docet, uel occulta inspiratione sanctorum corda ad bene faciendum instigat. uel hec est uox pulsantis in Euangelio: uenite ad me omnes qui laboratis et onerati estis, et ego reficiam uos .

Num. 104. Aperi mihi, soror mea amica mea. Aperiri sibi petit Christus, uel obedientia infidelium, uel in fide  gentium uocatarum; tunc enim ostium illi aperitur, quando ea que precepit adimplentur, uel quando in his qui crediderunt ei per fidem introitus reseratur. Soror Christi est Ecclesia de sanguine eius; amica, quia per mortem eius reconciliata; columba, de Spiritu sancto, immaculata baptismi sacramento.

Num. 105. Quia caput meum plenum est. Hi qui principali honore in Ecclesia preeminere uidentur, quasi caput in Christi corpore aduertuntur; et qui in ipsa fidelium congregatione sacramenta uisibilia administrant, ueluti cincinni describuntur. Sed quia plerumque mortales homines uitiis uel tenebrarum operibus inficiuntur: hi ergo uelut guttis noctium pregrauati, Christo quasi capiti adherere uidentur. Sed de quibusdam Apostolus ait: Ipsi Christum non sincere annuntiant  . Propterea uox sponse, uelut pro talibus ingemiscentis subsequitur.

Num. 106. Spoliaui me tunica mea. ueniens ad fidem, ueterem hominem secundum pristinam conuersationem deposui, et indui nouum, qui secundum Deum creatus est . Si quid etiam contagii dum in terrenis gradior, pedibus meis accessit, Christo lauante ablutum est; et tunc ministros sacramentorum per quos ornari debeo, carnalibus infectos uitiis non sine merore conspicio. Et idcirco quia malis quibus renuntiaueram, in quorumdam preuaricatione me fuscari persentio, Spoliaui me tunica mea, quomodo induar illa? Laui pedes meos, quomodo inquinabo eos? Lugubri corde pronuntio, tanquam apertius loquens: Nunquid condecet ut uestibus peccatorum quibus credens  me exui, iterum induar? Aut sordibus quibus abluta sum, rursus male uiuendo inquinari me patiar? uel si oportet ut a profectu ad defectum, uel a nitore iustitie ad peccatorum nigredinem male conuersando regrediar?

Num. 107. Dilectus meus misit manum suam. Misit manum suam per foramen, quando me per passionum angustias transire perdocuit; et uenter meus conturbatus est ad tactum eius, quando imminente persecutione infirmiores mei conturbati contremuerunt acerbitate penarum que mihi illate sunt ex permissu eius. Tactus autem iste, aduenientis plage intelligitur cruciatus, secundum illud in Iob, dicente Satana ad Dominum: Alioqui tange ossa, et carnem eius, nisi in faciem benedixerit tibi .

 Num. 108. Surrexi ut aperirem dilecto meo. Euigilans corde Christum confessa sum, nec deterrita suppliciis corporalibus in passionibus et in operibus meis, confessorum mortificatio, et in electis apparuit: In conspectu Domini mors pretiosa sanctorum .

Num. 109. Pessulum ostii mei aperui. Omni dubietate remota, Christo credidi, eumque ineffabili amore dilexi, et clara uoce in nationibus predicaui, atque ut mihi adesset in tribulationibus inuocaui.

Num. 110. At ille declinauerat. In hoc quasi declinauit atque transiuit, cum me persequentibus tradidit et iniquis, et ut in meum corpus deseuirent, ipse permisit.

 Num. 111. Anima mea liquefacta est. Promissiones eius audiens estuaui desiderio, quando beatos esse qui persecutionem patiuntur propter iustitiam, quoniam ipsorum est regnum celorum , eodem promittente cognoui.

Num. 112. Quesiui et non inueni illum. Sic in conculcatione malignantium derelicta sum quasi auxiliator non esset; et qui ab inimicis defenderet, subuenire non posset, sicut et beatus Iob in passione positus dixit: Clamo ad te et non exaudis me, et non respicis me; immutatus es mihi in crudelem, et in furore manus tue aduersaris mihi.

Num. 113. Inuenerunt me custodes. Comprehenderunt me seculi potestates, qui quasi rempublicam regere noscuntur.

 Num. 114. Percusserunt, uulnerarunt me plagis. Et suppliciis in corpore meo debacchati sunt; et onerantes uinculis, in carceribus concluserunt. Prolongantes exquisitis cruciatibus uitam nec mortem celeriter inferentes, ne faciliter ab illatis penis exui possem.

Num. 115. Tulerunt pallium meum. Etenim quando ecclesias ad solum usque demoliti sunt, et altaria simul cum Euangeliis et ceteris libris canonicis, ignibus cremauerunt; quando sacerdotes concluserunt ad metalla condemnatos, quando nec sacrificand locus, nec baptizandi libertas, nec communicandi est attributa licentia; cum hec omnia perse utores agerent, tunc quodammodo sponse Christi, id est Ecclesie, quasi quoddam pallium abstulerunt.

Num. 116. Adiuro uos, filie Ierusalem. Sanctos  quosque coniurat si per istas tribulationes, ad ipsum, contempta uita mundi, perueniant: ut insinuent Ecclesiam in his persecutionibus constitutam, ineffabili circa Deum dilectione feruentem, nec tantis et tam horrendis angustiis ullo modo frigescentem.

Num. 117. Qualis est dilectus tuus? uox interrogantium electorum, et fidem Ecclesie ex eius responsione inquirentium. Qualis est dilectus tuus ex dilecto? id est, qualis est Deus ex Deo, uel Filius a Patre? in similitudine omnium equalitatem declarans personarum. Qui enim non discernuntur in unius esse nature, et in eadem permanere creduntur gloria maiestatis.

Num. 118. Dilectus candidus et rubicundus. Candidus quia in principio erat uerbum, et Deus erat uerbum  . Rubicundus, quia ex uirgine genitus, uerbum caro factum est, et habitauit in nobis. Candidus in uirginitate, rubicundus in passione: sicut et propheta de eodem dicit: Quis est iste qui uenit de Edom, tinctis uestibus de Bosra ? Edom, sanguis interpretatur; et idcirco ab effusione sanguinis rubicundus. Iste formosus in stola sua gradiens in multitudine fortitudinis sue. Electus ex millibus. Ipse est de quo in Psalmis: Quis similis erit Deo inter filios Dei ? et iterum, Speciosus forma pre filiis hominum, diffusa est gratia in labiis tuis.

Num. 119. Caput eius aurum optimum. Legimus in Apostolo: Caput uiri Christus, caput autem mulieris uir, caput uero Christi Deus . Et ideo sicut in metallis  nichil simile auro, ita nec in creaturis quidquam comparabitur Creatori. Est autem caput Christi Deus, secundum quod paulo ante ex Euangelio commemorauimus, In principio erat uerbum, etc.

Num. 120. Come eius sicut elate palmarum. Hi equidem sancti capiti suo, id est Christo, adherere noscuntur qui, in similitudine corui, se peccatores agnoscunt: de quibus est ille qui dicit: Si iustum me uoluerim facere coram te, os meum condemnabit me . Et rursum alius: Quoniam iniquitatem ego agnosco  Et consona uoce Ioannes cum electis pronuntiat: Si dixerimus quia peccatum non habemus, nos ipsos seducimus, et ueritas in nobis non est, si uero confessi fuerimus peccata nostra, fidelis et iustus est qui nobis peccata dimittat et mundet nos ab omni iniquitate . Similiter et Paulus: Christus iehsu uenit in hunc mundum peccatores saluos facere, quorum primus ego sum . Et quia omnis, secundum Euangelium, qui se humiliat et exaltabitur : hi qui se confessione peccati deiiciunt, secundum quod in hoc libro scribitur, palmarum proceritati non immerito comparantur.

Num. 121. Oculi eius sicut columbe. Spiritu sancto repleti, electi eius absque ullo felle amaritudinis permanent, et Scripturarum riuulis populum imbuunt.

Num. 122. Que lacte sunt lote. Exind mundiores effecti, quia Christum in carne natum, fide non dubia credunt; et sacramento uisibili se renatos, ablutos et nutritos agnoscunt, resident iuxta fluenta plenissima, id est inter sancti Spiritus affluentissima dona.

 Num. 123. Gene illius sicut areole aromatum. Sicut enim in oculis columbarum, iure apostolos accipimus Spiritu sancto repletos, ita et in genis que uicine sunt oculis, eas Ecclesias que per apostolos crediderunt que uelut areole aromatum, suauissimum odorem ex sancta conuersatione producunt: consite a pigmentariis: piis scilicet predicatoribus, ad quos Apostolus ait: Tu autem cum oleaster esses, insertus es in illis, et socius radicis et pinguedinis oliue factus es .

Num. 124. Labia illius distillantia myrrham. Doctores eius Spiritu uel etiam carne uirginis; in hocque passionem eius predicantes, ut pro illo qui pro nobis mortuus est non recusent mortem.

Num. 125. Manus illius tornatiles auree. In manibus  Christi deputantur qui ea que bona sunt operari non desinunt. Idcirco tornatiles auree, quia ad omne opus bonum semper parate; plene hyacinthis, secundum illud Apostoli: Diuites in operibus bonis, facile tribuentes, et thesaurizantes sibi fundamentum bonum in futuro, ut apprehendant ueram uitam .

Num. 126. uenter eius eburneus. In uentre ipsius deputantur, qui credentes in fide parturiunt; et eburneus etiam ipse uenter, fons baptismi ex quo renascimur non inconuenienter accipitur; et quia eboris, defuncti animantis speciosa et incorruptibilia ossa noscuntur, propterea nobis ab Apostolo dicitur: An ignoratis quia quicunque baptizati sumus in Christo Iesu, in morte ipsius baptizati sumus? Consepulti enim  sumus cum illo in baptismum per mortem, ut quomodo surrexit Christus per gloriam Patris, ita et nos in nouitate uite ambulemus . Distinctus sapphiris; adornatus ex se progenitis et in confessione clarissimis sanctis.

Num. 127. Crura illius columne marmoree. Crura que totum corpus baiulant, ipsi sunt sancti qui domum Ecclesie, et uelut marmoree columne fundate super bases aureas describuntur. Hi enim iusti qui ceteros caritate supportant, et Scripturarum consolationibus fulciunt, sicut ait Apostolus: Debemus nos firmiores imbecillitatem infirmorum sustinere, et non nobis placere. Et paulo post, tanquam bases aureas Scripturas sanctas insinuat dicens: Quecunque scripta sunt, ad nostram doctrinam scripta sunt,  ut per patientiam et consolationem Scripturarum spem habeamus .

Num. 128. Species eius ut Libani, electus ut cedri. Omnes sancti qui suauissimum odorem ex bona conuersatione dederunt, et in corruptionis integritate perdurant, Deo auctore, tantorum bonorum gratiam perceperunt.

Num. 129. Guttur illius suauissimum. Hi qui mysteria eius exponunt, et in lege ipsius quotidie meditantur, in sacra doctrina saporem suauissimum administrant. Et totus desiderabilis. Ubi illud adimplebitur quod B. Ioan. in Epistola sua dicit: Charissimi, nunc filii Dei sumus, et nondum apparuit quod erimus. Scimus quia cum apparuerit, similes ei erimus et uidebimus eum sicuti est .

 Num. 130. Talis est dilectus meus. Ad has gratiarum uarietates, et ad ista mysteriorum ornamenta iustos intendere persuadet, cum sponsi decorem in eius membris contemplandum insinuat.

Num. 131. Quo abiit dilectus tuus? Tanquam scrutantes atque dicentes: Quia tantam pulchritudinem eius exposuisti, ut ad querendum eum, nostrum cor ardens efficeretur, nunc ostende quo abierit, uel ubi declinauerit. Bene autem appellatur Ecclesia uirgo, pulcherrima mulierum, quia de ea Paulus sic fidelibus loquitur: Despondi uos uni uiro, ut uirginem castam exhiberem Christo . Et congrue de ipso dicunt: Quo abiit, quo declinauit dilectus tuus. Declinauit enim quodammodo cum in forma Dei esset, et non rapinam arbitratus est esse se equalem Deo, sed semetipsum exinaniuit  formam serui accipiens, in similitudinem hominum factus et habitu inuentus ut homo; humiliauit se usque ad mortem, mortem autem crucis . Igitur qui excelsum quesierit in forma Dei, non eum reperiet nisi credat in formam serui: in qua se idcirco humiliauit, ut nos iacentes erigeret.



CAP. uI.

Num. 132. Dilectus meus descendit ad hortum. Descendit ad hortum suum, quando uisitauit in aduentu suo Isrel populum suum, sicut ipse ait: Non sum missus nisi ad oues que perierunt domus Isrel . Areolam autem aromatis, ipsam S. Mariam uirginem intelligendam accipimus: ex ea quippe nobis ordo iustitie ortus est Dominus iehsu Christus.

Num. 133. Ut pascatur in hortis, et lilia colligat.  Ut regnet in gentibus, uel in Ecclesiis delectetur: ut ex eis uirgines uel sanctos quosque assumat.

Num. 134. Ego dilecto meo, et dilectus meus mihi. Ego Christi regnum et ille rex meus; ego corpus ipsius et ipse caput meum. Pascitur inter lilia, cum in corde uirginum requiescit, uel cum illic per gratiam, quam ipse tribuit, quotidie augetur et proficit.

Num. 135. Pulchra es amica mea, pulchra, etc. Pulchra per iustitiam; suauis et amica, quia semper pacifica, decora sicut Ierusalem. Dicit Dominus in Euangelio: In resurrectione non nubent neque nubentur, sed erunt sicut angeli in celo . Merito autem Ecclesia, sicut Ierusalem decora describitur, cui in eternum similitudo angelorum a Domino condonatur.

 Num. 136. Terribilis sicut castrorum acies. Quanti tyranni et persecutores una cum auctore suo diabolo, conati sunt Ecclesie uirtutem dirumpere et preualere nullo modo potuerunt. Habet enim S. Ecclesia castrorum aciem ordinatam, quando imminente Christo, nec martyres persecutio, nec uirgines carnalis delectatio, nec misericordes cupiditas, nec humiles temporalis glorie deuincit ambitio.

Num. 137. uerte oculos tuos a me, quia. Non me semper in corpore conspiciendum requiras, quem spiritu per fidem melius cernis. Idcirco etenim in celos ascendi, ut non semper localis tibi appaream qui sic omnia  repleo, ut ubique adsim, cunctaque contineam, et a nullo loco continear.

 Num. 138. Capilli tui sicut greges caprarum, dentes tui sicut grex ouium que omnes gemellis fetibus, et sterilis, etc. Sicut cortex mali punici. Hos quatuor uersus, bis in hoc loco constat esse descriptos, quos Deo donante iam in superiori loco tractauimus: in quibus tamen Iudeorum et gentilium populos conuertendos cum gemine dilectionis fructu predixit, et martyrum gloriam cum eorum meritis declarauit.

Num. 139. Sexaginta sunt regine, et octoginta concubine. In sexagenario numero, qui ascendente senario per denarium adimpletur, omnem bonorum perfectionem que ex legis preceptis consummatur, agnoscimus. Quemadmodum autem ipse senarius totis suis partibus constet, breuiter aduerte: nam sexta pars eius unum, tertia duo, media autem tria esse  probatur. Unum autem, et duo, et tria, sex esse quis nesciat? quod in alio numero, distributis partibus et in unum reductis, ita adimpleri difficile inuenitur. Itaque regine perfecte sanctorum anime que non sunt peccatorum ancille, dicuntur: sic enim scribitur. Ubi spiritus Domini, ibi libertas . Concubine autem, que, sicut Agar, in seruitutem generant , in illis qui suscepto semine uerbi Dei non spiritualia sed carnalia sapiunt, merito deputantur. Adolescentularum autem quarum non est numerus, eorum est multitudo qui que semper sancta sunt audire parati sunt, nec tamen que audiunt, operibus adimplere contendunt, de quibus Apostolus dicit: Semper discentes, et nunquam ad scientiam ueritatis  peruenientes . Et licet ista sint genera hominum qui Christo tanquam per doctrinam ipsius sociantur, attamen quia in electis non diuersitas, sed unitas commendatur, audi quid sequitur.

Num. 140. Una est columba mea perfecta. Columba, quia simplex est, et spiritualiter sapit; perfecta, quia mundum relinquens, me magis quam temporalia aut se diligit, secundum illud: Si uis perfectus esse, uade et uende omnia que habes et da pauperibus, et ueni et sequere me .

Num. 141. Una est matris sue electa. Matris sue celestis Ierusalem, de qua Apostolus dicit: Que autem sursum est Ierusalem, mater nostra est . Una est ergo illi, quia in futura beatitudine, ipsa tantummodo consociabitur illi.

 Num. 142. uiderunt illam filie, et beatissimam predicauerunt. Que enim sancte sunt anime, que Ecclesiam non miris laudibus efferunt, cum etiam nec concubine, id est carnales, in eius preconio sileant, quando eam inuictam in martyribus et uictricem in uirginibus admirantur?

Num. 143. Que est ista que progreditur quasi. Consurgit quasi aurora, cum spretis tenebrarum operibus caste et sobrie uiuit in coniugatis; pulchra ut luna, cum in continentibus candido nitore resplendet; electa ut sol, cum in uirginibus perfectionis decore refulget, sicut illa bona terra in Euangelio, que suscepto in se semine uerbi Dei, tricesimum et sexagesimum atque centesimum fructum produxit; terribilis ut acies ordinata. An non terribilis que gentium  ritus idolorumque cultus subuertit, et ipsa in fide Christi perdurans, a gentibus superari non potuit? Est et in eo terribilis multum, cum ei in Petro datur illa potestas ubi dicitur: Quecunque ligaueris super terram, erunt ligata et in celo; et quecunque solueris super terram, erunt soluta et in celo .

Num. 144. Descendi ad hortum nucum, ut uiderem. Hortus nucum, canonem ueteris et Noui Testamenti designat: species enim nucum aliud ostendit in cortice, et aliud retinet in medulla. Quod si quis in Scripturis sanctis non discreuerit, et quodammodo uelut in nucis corticibus interna non quesierit, et ad partum spiritualis intelligentie peruenire non potest. Quod autem ait, Ut uiderem poma conuallis: ut uiderem  fructum humillime in Ecclesia plebis, sicut in Psalmis canitur: Quoniam tu populum humilem saluum facies, et oculos superborum humiliabis .

Num. 145. Ut inspicerem si floruissent uinee. Ut probarem si in tantum profecisset Ecclesia ut germinarent in ea qui ad martyrii perfectionem attingerent; et rubicundam, propter Christi sui sanguinis effusionem pulchri essent.

Num. 146. Nesciui, anima mea conturbauit me. Quid nesciuit Christus, nisi peccatum? Nesciuit etiam illos qui in Euangelio dicunt: Domine, nonne in tuo nomine prophetauimus, et in nomine tuo uirtutes multas fecimus? Et tunc  dicam illis: Amen dico uobis,  quia nescio uos : non quod eos quales essent nesciret, sed quia nichil boni ex ipsis esset cognouit. Anima mea conturbauit me propter quadrigas Aminadab. Aminadab istum quoque in Christo genealogice reperimus. Unde et has quadrigas in bonam partem accipiendas esse cognoscimus: in quibus euangelistas non incongrue accipimus. Porro autem quod ait. Anima mea conturbauit me, hec conturbatio non est tranquillitati contraria, sed sollicitudini congruens reperitur, secundum illud quod ad Martham in Euangelio dicitur: Quid sollicita es, et turbaris  erga plurima? Et in Psalmis: Commouisti terram, et conturbasti eam, sana contritiones eius, quia mota est . Unde uero omnes Euangeliorum narrationes narrant nisi per Spiritum  sanctum, secundum illud Ezechielis prophete: Quocunque Spiritus ibat, illuc et rote pariter ferebantur .

Num. 147. Reuertere, reuertere, Sunamitis. Bis Sunamitem istam in libro Regum laudabili in loco reperimus constitutam: id est, tam illam que Dauid regi in senectute ministrauit, et in eius complexu uirgo quidem pulcherrima permansit , quam etiam illam cuius Eliseus filium ex promissione natum et post hoc mortuum suscitauit . Quapropter in hoc nomine sanctam Ecclesiam accipiendam esse quis dubitet? Frequenter uero ei reuertere dicitur, que quondam in illo iuniore filio in regionem longinquam abiens  auersa fuerat; tunc etenim reuersa est, quando ad Deum ex corde conuersa est.  Aut idcirco tam crebro ei reuertere dicitur, ut etiam si conuersa deliquerit, in desperationem non decidat, sed a peccandi consuetudine, spei indulgentia resipiscat. Que uox ad sanctos utique comprobatur, qui conuerse pulchritudinem desiderant intueri.



CAP. uII.

Num. 148. Quid uidebitis in Sunamite, nisi. Quid in Ecclesia intuendum est, nisi dispositio eorum qui semper in procinctu tanquam in castris constituti, contra diabolum dimicare non cessant, idcirco utique, ne fideles fidem amittant: ne religiosi apostate efficiantur eleuati, ne misericordes auaritia obdurentur, ne penitentes reuertantur ad uomitum, ne uirgines integritatis decore careant, ne continentes castimonie nitorem amittant? Hi sunt in Ecclesia chori castrorum iugiter in certamine constituti, et  Deo muniente semper inuicti.

Num. 149. Quam pulchri sunt gressus tui! Quam admirandi profectus in his qui uerbum Dei annuntiant in Ecclesia Christi! sicut Apostolus scriptum in propheta commemorat: Quam speciosi pedes euangelizantium bona! Et iterum ipse: Calciati pedes in preparatione Euangelii pacis .

Num. 150. Iunctura femorum tuorum. Iuncturam femorum tuorum, ex circumcisione et preputio uenientium societatem aduertimus populorum; et per id, tam illi qui ex femore Abraham secundum carnem propagati sunt, quam illi qui in semine eius, id est in Christo, meruerunt; cum in unitatem fidei copulantur, tanquam monilia que fabricata sunt manu  artificis, describuntur. Quis enim artifex tanquam monilia, hos in fide populos sociauit, nisi ille de quo Apostolus ait: Ipse est pax nostra, qui fecit utraque unum ?

Num. 151. Umbilicus tuus crater tornatilis. Hi qui non extremo, sed in medio Ecclesie corpore commutantur, umbiculus dicuntur. Crater tornatilis uasa sunt utilia in eo tornatilia, quia ad obediendum uel ad omne opus bonum parata , nunquam indigent poculis quia Spiritus sancti gratia semper repleta sunt.

Num. 152. uenter tuus sicut aceruus tritici. Qui semper sancta Scripturarum alimenta percipiunt, et ea que sunt salutaria infra se congerunt, in uentris similitudine deputantur, et hi uelut aceruus tritici  congestus merito pronuntiantur, quia ex doctrina sana ex qua quotidie replentur, multos affatim reficiunt; que doctrina in tantum proficit, ut etiam ad uirginitatis obseruantiam piis persuasionibus multos adducat.

Num. 153. Duo ubera sicut duo hinnuli. Duo testamenta duobus hinnulis capree, id est ex peccati traduce uenientibus populis coaptata. Ex his enim operibus nutriuntur, qui originali peccato obnoxii, in Christo tanquam hinnuli renascuntur.

Num. 154. Collum tuum sicut turris eburnea. Notitia Scripturarum, que frequenti in meditatione conquiritur, uelut turris eburnea, in colli pulchritudine designatur. Idcirco autem turris eburnea, quia qui uerbo Dei assistunt, quotidiano profectu per nitorem  iustitie in excelsiora proficiunt.

Num. 155. Oculi tui sicut piscine in Esebon. Spirituales doctores tui constituti in porta, in Christo sicut aque irrigue ad erudiendos populos. Idcirco namque piscine, quia Spiritus sancti repleti sunt scientia. In alio libro etiam ipse Salomon dicit: Exstruxi piscinas aquarum, ut irrigarem siluas lignorum germinantium .

Num. 156. Nasus tuus sicut turris Libani. Nasus Ecclesie illi sunt qui odorem iustitie qui est in Christo, percipientes, ad cordis interna traiiciunt. Hi qui in magna uirtute consistunt, sicut turris Libani disponuntur. Libanum autem candorem esse iam superius diximus: horum proceritatis candor respicit contra Damascum, quia sapientia eorum, que ex  Deo est, illuminat mundum.

Num. 157. Caput tuum ut Carmelus, et come. In Carmelo monte, sancti Elias et Eliseus sepe receptaculum habuere : quapropter in capite Ecclesie Domino nostro Iesu Christo, quo sublimius ut est  et iusti habitaculum, et multitudo populorum tanquam diuersitas animalium sapientie percipiunt alimentum. Come capitis istius, sicut purpura regis iuncta canalibus: eminentiores quippe sancti, beati uidelicet martyres Christi, consimilati per purpuram regalibus ornamentis, et salutaribus semper copulati intelliguntur doctrinis.

Num. 158. Statura tua assimilata est palme. Perfectio  tua peruenit ad premium, et doctores tui dulces effecti sunt per Spiritum sanctum.

Num. 159. Dixi, ascendam in palmam. Illi in palmam ascendunt qui in Christi cruce proficiunt, de quibus Apostolus dicit: qui in Christo sunt, carnem suam crucifixerunt cum uitiis et concupiscentiis. Ipsi autem fructus huius palme  premia consequuntur, qui illud, si tamen compatimur ut et glorificemur , cum eodem Apostolo dicunt.

Num. 160. Et erunt ubera tua sicut botri uinee. Nec etenim alii reperiuntur, qui nascentes in fide enutriant, nisi doctores Ecclesie.

Num. 161. Et odores tui sicut malorum. Et suauitas eruditionis tue per eos propagabitur, qui sobrie et iuste uiuendo odorem bone conuersationis propinare  non desinunt.

Num. 162. Guttur tuum sicut uinum optimum. Possunt etiam in gutture illi sancti intelligi per quos lex et prophete et euangelica doctrina pronuntiata est: que utique sancta Scriptura eximio sapore predita, ut uinum optimum redolet ac resplendet, et per Spiritum sanctum potantes inebriat.

Num. 163. Dignum dilecto meo potandum. De sacra Scriptura Christi potant, cum ex ea Christiani, qui sunt membra ipsius, miris modis et incomparabili dulcedine satiantur.

Num. 164. Labiisque et dentibus illius ad rummandum. Labia et dentes Christi doctores Ecclesie: hi quod sanctum est ruminare non desinunt, cum ea que ad nostram doctrinam scripta sunt, quotidie  meditantur.

Num. 165. Ego dilecto meo, et ad me conuersio eius. Huic dilecto, ex uoce Ecclesie dicitur: adhesit anima mea post te, me suscepit dextera . uideamus et alibi quomodo ipsa dilecto suo loquatur: Nos autem populus tuus, et oues gregis tui . Et quomodo ad me conuersio eius, dicit propheta: Eritque antequam clament, ego exaudiam, adhuc illis loquentibus ego exaudiam , dicit Dominus. Sed nulla est ad Ecclesiam tam euidens Christi conuersio, nisi cum uerbum caro factum est, et habitauit in nobis .

Num. 166. ueni, dilecte mi, egrediamur. Egreditur Christus cum Ecclesia in agro, quando cum sanctis predictis uisitat mundum, sicut in Euangelio scriptum  est: Qui seminat bonum semen, est filius hominis ; ager est mundus. Commoremur in uillis; in populis credentibus circumquaque diffusis, in quibus Christus per fidem habitat; non sine Ecclesia, cum eosdem ipsos in suis membris reputans, suam efficit Ecclesiam.

Num. 167. Mane surgamus ad uineas. Ut anime que per fidem coli iam meruerunt, in matutinis Christum resurrexisse cognoscant, ne ultra de sui corporis resurrectione diffidant.

Num. 168. uideamus si floruit uinea. Appareat, si fideles, que corde crediderunt ore pronuntient, sicut Apostolus ait: Corde creditur ad iustitiam, ore autem confessio fit ad salutem ; uel si flores fructus  parturiunt, si in eis per sancta desideria pietatis opera prodierunt.

Num. 169. Si floruerunt mata punica. Si illi qui in Christo crediderunt in tanta dilectione proficiunt ut etiam occidi pro ipso omnibus modis delectentur. uis uidere malum punicum, audi in Actibus apostolorum Paulum apostolum: Ego, inquit, non solum iudicari in Ierusalem, sed et mori pro Christo paratus sum .

Num. 170. Ibi dabo tibi ubera tua. In hac sancta confessione sociabuntur tibi doctores mei, comparati ut patiantur pro te, qui quoque sine fine regnabunt apud te.

Num. 171. Mandragore dederunt odorem. Hi qui alta radice fide fundati sunt, et quadam discipline uel  parcimonie austeritate uigere noscuntur, publicis predicationibus populos instruxerunt, odorem suauitatis ex conuersatione sanctissima propinantes.

Num. 172. Omnia dona noua et uetera. Quoniam tam in patriarchis et prophetis quam in apostolis et martyribus ego ipse noua et uetera seruaui tibi; quia illi te pronuntiauerunt et crediderunt uenturum, isti predicare non desinunt ex uirgine natum ac pro salute omnium passum, et post resurrectionem in celos assumptum.



CAP. uIII.

Num. 173. Quis mihi det te fratrem meum. Sugit ubera matris Christus cum mysteriis prisce legis reficitur Christianus populus, uel cum spiritualibus sacramentis doctores et piissima expositione, tanquam uero lacte reficiunt.

 Num. 174. Ut inueniam te foras et osculer. Ut te, inquit, quem ueteris Testamenti figure tegebant, per Euangelium, ego in ueritate reperiam. Et bene ait: Te foris inueniam, quia illi iuniori filio de regione longinqua redeunti, pater in occursum regressus est : ut deosculer te, inquit, ut tibi reconciliari merear; et iam nemo me despiciet; uidelicet ut non dicatur Petro, pro Cornelio quem gratia Spiritus sancti preuenerat: Quare introisti ad uiros preputium habentes, et manducasti cum illis? Sed ipse Petrus pronuntiet: In ueritate comperio, quoniam personarum acceptio non est apud Deum, sed in omni loco, et in omni gente, qui timet eum et operatur iustitiam, acceptus est illi .

 Num. 175. Apprehendam te, et ducam te. Cum enim te apprehendero tibique per fidem adhesero, restat ut introducam te in domum matris mee: in congregationem uidelicet Ierusalem: illuc utique te introducam, quando cum omnibus bonis que per tuam gratiam consecuta sum etiam ipsa perduci eo, hoc est ad celestem Hierosolymam, meruero.

Num. 176. Ibi me docebis, et dabo tibi poculum. Ibi me docebis, ut iam non in enigmate per speculum, sed facie ad faciem uideam; et non ex parte sicut nunc, sed tunc cognoscam sicut et cognitus sum , ut ille ait: Et dabo tibi poculum ex uino condito, et mustum malogranatorum: quando optimos et dulcissimos protulero martyrum sanctorum fructus,  et filii hominum qui in umbra alarum tuarum sperant, inebriabuntur a pinguedine domus tue, et torrente deliciarum tuarum potabis eos .

Num. 177. Leua eius sub capite meo, et dextera illius amplexabitur me. Adiuro uos, filie Ierusalem. Hec que in hoc loco scripta sunt, in superioribus iam predicta, et Christo illuminante reperiuntur exposita. Sed idcirco arbitror iterato in hoc libro conscripta, ut uehementius cordi insideant; et bis insinuata uiuaciori memoria renouentur. Hec iubent spernenda temporalia; et infra nos posita, uelut sinistram sub capite constitutam edocent; et celestem gloriam que nos ex superiori parte, tanquam dextera complexatur, exspectandam admonent; uel illud, ut seruituri Domino, uoluntarii non inuiti que sunt sancta perficiant,  secundum quod Petrus apostolus docet: Pascite qui in uobis est gregem Dei, non coacti sed spontanei .

Num. 178. Que est ista que ascendit de deserto? Bene de deserto ascendere describitur, cui propheta dicit: Pro eo quod fuisti derelicta et odio habita, et non erat qui pertransiret , etc. De cuius etiam filiis in Psalmis canitur: Errauerunt in solitudine, in siccitate, uiam ciuitatis habitationis non inuenerunt. Esurientes et sitientes, anima eorum in idipsis defecit, et clamauerunt ad Dominum cum tribularentur, et de necessitatibus eorum liberauit eos; deduxit eos per uiam rectam ut irent in ciuitatem habitationis . Idcirco sequitur.

Num. 179. Deliciis affluens. Unde et populus Isrel  e deserto egrediens, in terram promissionis lacte et melle fluentem ingreditur; et ille filius qui de siliquis porcorum pasci cupiens saturari non poterat, ad conuiuium quod de pingui occiso uitulo pater preparauit reficiendus inducitur. Has delicias a deserto ueniens Ecclesia, in Christo multiplices reperit; et nixa super dilectum scribitur, quia ad ipsam per prophetam idem dilectus dicti: Ego feci, ego feram, ego portabo, et ego saluabo .

Num. 180. Sub arbore mali suscitaui uos. In odorifero crucis patibulo ubi ego occubui, illic te a peccatorum interitu suscitaui, quando te credentem signo crucis prenotare precipio.

Num. 181. Ibi corrupta est mater tua. Ubi tu per meam mortem suscitari meruisti, illic per suam impietatem  Synagoga capta est quando Crucifige clamabat; et, Sanguis huius super nos et super filios nostros , Pilato iudicante respondit.

Num. 182. Pone me ut signaculum. Ita ut cum Psalmista dicere possis, Signatum est super nos lumen uultus tui, Domine, dedisti letitiam in corde meo . Quoniam quecunque signata sunt facile temerari non possunt, sic recipe fidem meam, ut eam integram illibatamque custodias, et quem per crucis signaculum accepisti thesaurum iustitie quem in te contuli, a nullo fore contingendum ullo modo pertimescas.

Num. 183. Ut signaculum pone me. Primitus super cor, inde super brachium signaculum superponendum  intellige: id est, ut tam in cogitatione quam in opere, ad meum signum accurras; ac te, per hoc, non alterius, sed mei esse demonstres; meque contutante, integra perseueres.

Num. 184. Quia fortis ut mors dilectio tua. In tantum dilexi te, ut mori uoluerim prote; et hec erat fortitudo amoris, acerbitas mortis. Dura autem sicut infernus emulatio; ut sancti quoque econtrario pro Christo occidi non metuant, quem pro sua salute mortem suscepisse sine dubio cognouerunt.

Num. 185. Lampades eius, lampades ignis. uasa in quibus castistas habitat, semper sunt splendida et Spiritus sancti igne feruentia.

Num. 186. Aque multe non potuerunt exstinguere caritatem, nec flumina obruent illam, nec tribulationes;  nulle quamlibet ualide persecutiones dilectionem que est ex Deo, uel circa Deum, perturbare uel uincere possunt, secundum illud quod Apostolus dicit: Quis nos separabit a caritate Christi? an tribulatio, an angustia, an persecutio, an fames, an nuditas, an gladius, an periculum? certus sum enim quia neque mors, neque uita, neque angeli, neque principatus, neque excelsum, neque profundum, neque creatura alia poterit nos separare a caritate Dei, que est in Christo Iesu Domino nostro .

Num. 187. Si dederit homo omnem substantiam. Tanquam dicat: Et si distribuero in cibos pauperum omnes facultates meas, et si tradidero corpus meum ut ardeam, caritatem autem non habeam, nichil mihi prodest . Hac enim nichil pretiosius, ut Ioannes  apostolus ait: Quia Deus caritas est; et qui manet in caritate in Deo manet.

Num. 188. Soror nostra parua, et ubera non habet. Ecclesia ex gentibus ueniens, rudis adhuc ad credendum, et nec dum predita uiris eruditis ad docendum, secundum quod Apostolus loquitur: Non potui uobis loqui quasi spiritualibus, sed tanquam paruulis in Christo lac uobis potum dedi, non escam; nondum enim poteratis, sed nec quidem adhuc potestis, adhuc enim estis carnales . Et alibi: Secularia iudicia si habueritis, contemptibiles qui sunt in Ecclesia, illos constituite ad iudicandum. Ad uerecundiam uestram dico: si non est inter uos sapiens quisquam qui possit iudicare inter fratrem suum ? Dum eos in tanta pusillanimitate redarguit, utique adhuc pusillam  in fide, et necdum spiritualibus nutrimentis habilem plebem ostendit.

Num. 189. Quid faciemus sorori nostre? Quemadmodum disponemus Ecclesiam tempore quo ad fidem uocanda est?

Num. 190. Si murus est, edificemus super eum. Qui ceperunt in fide crescere et ita stabiliri ut robore suo infirmos quosque commoneant; suscepto honoris priuilegio, ad ceteros docendos instituantur, secundum quod Paulus ad Timotheum: Hec commenda fidelibus qui idonei erunt et alios docere . Et iterum ad Titum: Huius rei gratia reliqui te Crete, ut ea que desunt corrigas, et constituas per ciuitates presbyteros, sicut ego tibi disposui. Dum ista sic in  Ecclesia disponuntur, tanquam propugnacula argentea muris adiiciuntur.

Num. 191. Si ostium est, compingamus. Dicit Propheta in Psalmis: Pone, Domine, custodiam ori meo, et ostium circumstantie labiis meis . Itaque si est quis idoneus ad loquendum, et uelut ostium quod aperitur et clauditur, tempus loquendi uel tacendi intelligit; hoc tale ostium tabulis cedrinis compingamus, ut dum odoriferum lignum in se suscepit, cum Paulo dicere possit: Mihi absit gloriari nisi in cruce Domini nostri Iesu Christi, per quem mihi mundus crucifixus est, et ego mundo .

Num. 192. Ego murus et ubera mea sicut turris. uox Ecclesie est, tam in fide quam pro fide proficientis: Ego murus; quia ipse edificauit me qui fortissimus  pugnat pro me. Et ubera mea sicut turris. Construente Deo, proceritate iustitie creuerunt, et in me paruulos qui in Christo sunt, nutriunt; et donec ad perfectionis cibum perueniant, eos educare non desinunt, quoadusque eis uoce sapientie dicatur: Relinquite infantiam, et uenite ambulare per uias prudentie.

Num. 193. Ex quo facta sum coram eo. Ex quo Christo pacem reperi, ex eo et murorum presidia et turrium propugnacula cum decore suscepi, cum eis ab eo qui me condidit ciuitas esse promerui, habens munimenta in sanctis, et decorem retinens in electis.

Num. 194. uinea fuit pacifico. Cultura assidua ad  hibita est a Christo in Ecclesia que illos habet populos de quibus in Psalmis canitur: Plantati in domo Domini, in atriis Dei nostri florebunt . Tradidit eam custodibus. Commisit eam regendam apostolis uel successoribus eorum episcopis. Ad quam, sub nomine Ierusalem, dicit Dominus per prophetam: Super te et super muros tuos posui custodes tuos, tota die et nocte, usque in finem contacebunt .

Num. 195. uir affert fructus eius mille argenteos. Christus de quo propheta dicit: Ecce uir, Oriens nomen eius . Compensat regnum celorum pro sanctis laboribus uel eleemosynis, secundum illud quod in Euangelio dicitur: uenite, benedicti Patris mei, percipite regnum quod uobis paratum est ab origine mundi, quia esuriui, et dedistis mihi manducare,  sitiui, et dedistis mihi bibere; hospes fui, et collegistis me; nudus, et operuistis me; infirmus et in carcere, et uenistis ad me . In mille autem argenteis plenitudo totius remunerationis ostenditur, et merces consummata iustorum.

Num. 196. uinea mea coram me est. Secundum quod in Psalmis canitur: Oculi Domini super iustos, et aures eius in preces eorum. Dicit enim Apostolus Quoniam ipse Dominus in iussu et in uoce archangeli et in tuba Dei descendet de celo, et mortui qui in Christo sunt resurgent primi, deinde nos qui uiuimus, qui relinquimur, simul rapiemur cum illis obuiam Domino in era, et sic semper cum Domino erimus . Igitur quia semper post resurrectionem sancti cum  Domino sunt, idcirco Dominus dicit, uinea mea coram me est.

Num. 197. Mille tui pacifici et ducenti his. Duodecim quippe si per centenum numerum amplientur, mille ducentos efficiunt; qui numerus utique apostolicis uiris, qui ex eis spiritualiter per Euangelium in Christo sunt geniti, conuenit, qui in summa perfectione constituti, tanquam illa terra optima, per centesimum fructum auctori suo respondet. Hi quoque pacifici, id est Christi discipuli, merito describuntur, simul quia ipsi Ecclesie fructus custodiunt, uel malos foris doctrine sue uoce deterrent, uel suis orationibus, de improbis canibus et bestiarum morsibus, Ecclesiam quam Christus plantauit, defensare non cessant.

 Num. 198. Que habitas in hortis. Que redundas in populis sub cultu iustitie constitutis, uel doctrine spiritualis aqua semper irriguis.

Num. 199. Amice, ausculta, fac me audire. Dicit in Euangelio Dominus discipulis suis: Iam non dicam  uos seruos, sed amicos ; et iterum: Qui habet sponsam sponsus est, amicus autem sponsi, qui statim audit eum, gaudio gaudet propter uocem sponsi . Fac me audire uocem tuam: illam utique quam remunerandis fidelibus dicis: Euge, serue bone et fidelis, quia super pauca fuisti fidelis, super multa te constituam; intra in gaudium Domini tui .

Num. 200. Fuge, dilecte mi, assimilare capree hinuloque ceruorum super montes aromatum. Qui conuersatus es nobiscum in terris, pronus regredere ad superna. Sicque ascendens in excelsis, qui nunc appares obtutibus carnis, adesto semper oculis cordis ut te in fide retineamus quem aspectu non cernimus. Assimilare capree hinnuloque ceruorum; quia tu es  qui carnem suscepisti mortalium, et saltu celeri omnes altitudines transcendisti celorum. Super montes aromatum, excelsior existens super omnem gloriam angelorum.




ANNO DOMINI DXL.
uIuENTIOLUS EPISCOPUS LUGDUNENSIS.





NOTITIA FABRICII.

 uiuentiolus, in monasterio Cordatensi educatus, an. 516, fuit episcopus Lugdunensis. Scripsit quedam, ex quibus uero nichil superest, nisi Epistola una non magne molis, ad Alcimum Auitum, inter epistolas huius n. 59; Fragmentum orationis in concilio Agaunensi  an. 517, in Conciliis Labbei tom. Iu, pag 1559; et Tractoria Epistola ad episcopos prouincie sue, ut ad synodum Epaonensem, an. 517, ueniant, apud Harduinum tomo II Conciliorum, pag. 1046. adde Historiam Gallie litterariam, tomo III, pag. 94.





uIuENTIOLI EPISTOLAE. 



EPISTOLA PRIMA AD AuITUM.






EPISTOLA II. AD EPISCOPOS PROuINCIAE LUGDUNENSIS. Tractoria [a 1Kb] epistola uiuentioli Lugdunensis episcopi ad episcopos prouincie Lugdunensis, ut ad synodum ueniant Epaonensem.

Dominis deuotissimis fratribus et episcopis, uniuersis clericis, honoratis ac possessoribus territorii nostri, uiuentiolus episcopus salutem.

 Disciplinam fratrum filiorumque nostrorum, eque a cunctis sacerdotibus oportet optari; sed si quid ab honoratioribus clericis tale committitur, quod dignum increpatione publica censeatur; rectius [b 1Kb] castigationis arguatur quam silentio nutriatur. Sicut autem istud simplex atque rectum est, sic commentorum oblocutionibus et uoto trepide murmurationis offendimur. Itaque ne quis nos putet nostre facilitati aut negligentie in aliquo prebere consensum, presenti protestatione denuntio conuentum episcoporum omnium sortis nostre, circa Septembris mensis initium, in  Epaonensi parecia mox futurum: ubi clericos, prout expedit, conuenire compellimus, laicos permittimus interesse: ut que a solis pontificibus ordinanda sunt, et populus possit agnoscere. Et quia iustum est ut omnes catholici clericos bone uite habere desiderent; reprehendendi quod quisque nouerit aditum omnibus aperimus. Pateat cunctis contra quem uoluerit licentia proponendi; iurgandi potestate laxata, desinat in uotorum nequitia murmur occultum. Studebit tamen probare quod detulerit accusator;  nec putet quisquis forsitan recte uiuentes tuto inanibus mendaciis infamandos. Nemo nisi quod docere possit obiiciat; uerecundiam quam uirtus timere debebit, conuictor [Forte, conuiciator] excipiet; utrique status parti et audiendi patientia et iudicandi equitate premissa. Dominus uos custodire dignetur, in Christo suscipiendi fratres et filii. Proposita sunt die Iu idus mensis quarti, Agapeto consule .




ANNO DOMINI DXL.
TROIANUS [a 1Kb] , EPISCOPUS SANTONENSIS.





EPISTOLA TROIANI AD EUMERIUM EPISCOPUM NAMNETENSEM. De puero qui an baptizatus esset nesciebat. 

Domno semper suo Eumerio [b 1Kb] episcopo Troianus episcopus.

Deferentibus diaconibus quos ad humilitatem meam misistis, litteras uestre sanctitatis accepi, in quibus consulitis de quodam puero qui nescire se dicit si fuerit baptizatus, nisi hoc tantum recolit quod de linteo caput habuit inuolutum; quod frequenter  infirmantibus post dolorem fieri solet, ne caput algeat, et recidiuam incurrat. His itaque reddo in Domino debite salutationis officium; et quod a maioribus nostris statutum est indubitanter iudicare presumo. Statutum noueris ut quicunque se baptizatum fuisse non recolit, nec ab alia persona id factum fuisse probatur, baptismum absque ulla dilatione percipiat; ne a nobis illius anima, si a baptizatis separata fuerit, requiratur . Ora pro nobis, domne merito in Christo beatissime.




ANNO DOMINI DXL
PONTIANUS EPISCOPUS AFRICANUS.





EPISTOLA PONTIANI EPISCOPI AD IUSTINIANUM IMPERATOREM. De tribus capitulis. 

Clementissimo atque piissimo filio Iustiniano imperatori Pontianus episcopus in Domino salutem.

Principaliter nomen ab ipsis incunabulis iustitie suscepisti: et iustus Dominus qui ita prestitit, ut nomen ante iustitie tribuerit, cui imperii postmodum gubernacula contulisset. Adunata est igitur gratia Creatoris non solum in nomine, uerum etiam et merito, cuius uita exaltata est imperando, et imperium  iuste uiuendo. Dignatus es nos in Africanis partibus commorantes litteris admonere, qualem fidem teneas et defendas. Cognouimus quod Dominus beato Petro statuit, dicens: Super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum . Exsultauit spiritus noster, hoc firmiter te piissime esse imperator, quod apostolica fides predicat, credentes quod a recte credulitatis tramite non declines. Talem enim decet esse imperatorem, pium, iustum, fidelem, qualem te nos esse cognouimus. In extremo itaque epistole uestre cognouimus,  quod nos non mediocriter remordet, debere nos Theodorum, et scripta Theodoreti et epistolam Ibe damnare. Eorum dicta ad nos usque nunc minime peruenerunt. Quod si et peruenerint, et aliqua ibi apocrypha, que contra fidei regulam dicta sint, legerimus; dicta possumus respicere, non auctores dictorum iam mortuos precipiti condemnatione damnare. Quod si adhuc uiuerent, et correpti errorem suum non condemnarent, iustissime damnarentur. Nunc autem quibus recitabitur sententia damnationis nostre? Quod in eis recorrigatur non est. Sed timeo, piissime imperator, ne sub obtentu damnationis  istorum Eutychiana heresis erigatur: et dum minima indicia non spernimus, ad maiorem heresim collisionemque ueniamus. Et quid nobis cum mortuis inire bellum, ubi nulla inuenitur in congressione uictoria? Apud iudicem uerum iam tenentur, a quo nullus appellat. Per ipsum, in quo nos honoratis et diligitis, supplicamus clementiam tuam, ut pax permaneat temporibus tuis, ne dum queris damnare iam mortuos, multos inobedientes interficias uiuos, et exinde compellaris reddere rationem ei qui uenturus est iudicare uiuos et mortuos.




ANNO DOMINI DXLII.
SANCTUS CAESARIUS EPISCOPUS ARELATENSIS.





NOTITIA 


I. Cesarius natione Gallus, patria Cabilonensis, genere clarus, iuuenis adhuc sub abbate Porcario Fausti Reiensis successore monasticum institutum in cenobio Lerinensi professus est, annum agens 18  . Qui ob uite austeritatem corporis uiribus confractis, quo ualetudinem suam confirmaret missus Arelate, ea in urbe Pomerio Afro clarissimo rhetori liberalibus disciplinis excolendus traditur  . Mox tamen eruditionis humane figmentis nuntium remittens, ab Eonio episcopo Arelatensi prapinquo suo diaconus primum, deinde presbyter ordinatus, monasterio insule suburbane prefectus eligitur  . Mortuo Eonio, qui eum sibi successorem optauerat, Ecclesie Arelatensis regimen inuitus licet anno 502 suscepit  .  Complura uirtutum insignia edidit, complura item patientie documenta posteritati reliquit sanctus presul: que quidem e Cypriano, Firmino et uiuentio episcopis, Messiano quoque presbytero et Stephano diacono illius uite scriptoribus repetenda. uariis conciliis auctoritate metropolitica prefuit: Agathensi, anno 506; Arelatensi Iu, anno 524; Carpenctoratensi, anno 527; Arausicano II, anno 529; et uasensi II, eodem anno celebrato. Denique annis 40 in episcopatu exactis, supremum diem obiit die 27 Augusti anno 542  , cum annum ageret 73. De Cesarii etate pluribus disputat cl. Norisius  , contenditque natum antistitem nostrum anno 470,  episcopatum uero iniisse anno 503, e uiuis autem excessisse anno 543. Eruditorum tamen plerique, Cointius  , Mabillonius  , Pagius  , Bollandiani  , Sammarthanus  aliique, chronotaxin quam modo proposuimus, retinendam pronuntiant. Sepulcrum sancti Cesarii, pastquam a Saracenis dirutum fuisset, restituit Paulus uir illustris anno Domini 873, apposito eius epitaphio, quod ex ueteri codice multo emendatius quam apud Saxium et alios edidit Mabillonius  .

II. Sanctus Cesarius, doctrine Augustiniane addictissimus, contra Faustum egregium opus de gratia et libero arbitrio conscripsit, quod synodus ualentina et Bonifacius papa comprobarunt. Huiusmodi opus iam diu intercidisse nonnulli existimarunt; sed  immerito, ut censent eruditissimi Gallice Historie litterarie scriptores  : nam ex auctore qui caput 86 de S. Cesario Gennadii catalogo intexuit (qua de re Norisium [ constat opus illud nichil aliud esse quam Acta concilii Aransicani II. Et iure quidem, ut uidetur, si eadem Acta cum iis comparentur que habet scriptor ille Gennadianus, dum ait »de gratia et libero arbitrio Cesarium edidisse testimonia, diuinarum Scripturarum et sanctorum Patrum iudiciis munita; ubi docet hominem nichil de proprio boni agere posse, nisi eum diuina gratia preuenerit.« Plurimas preterea scripsit homilias sanctus Pater, que fere omnes, ut ait Mabillonius  ,  in appendice Augustiniana noue editionis simul edite sunt. Eas uero cum aliis Cesarianis opusculis in unum collectas, edendas parabat Oudinus  ; sed magis accurate digestas exhibent illi eruditi uiri, quorum modo meminimus  . Porro ex iis illas tantum typis excudendas consignauimus, quas ex peruetusto codice ms. anno 1669, Parisiis in lucem emisit notis illustratas Baluzius. Harum tamen nonnullas fuisse antea euulgatas comperimus  . Editoris autem adnotationes homiliis subiecte paginas respiciunt editionis Parisiensis quas nostri exemplaris margini apponendas curauimus.

III. Homiliis Baluzianis Regulas sancti Cesarii ad monachos et moniales subdidimus ex codice Regularum Holsteniano descriptas. Et primum quidem  occurrit Regula ad monachos, quam Tetradius presbyter et abbas, ipsius Cesarii nepos, ex ore dictantis excepit, eiusque iussu per diuersa monasteria transmisit. Edita sepius antea fuerat in Bibliothecis Patrum, nec non a Prospero Stellartio inter Regulas ordinum monasticorum et militarium: quam deinceps ex Holstenii editione, ut omnium postrema sic optima, Annalibus ecclesiasticis Francorum intexuit Cointius  ; qui eamdem cum Regula monialium ipso Cesario auctore accurate contulit, nonnullaque loca edisseruit que aliquam difficultatem parere uidebantur. Monachorum Regulam altera excipit ad uirgines, quam Mabillonius primam esse coniicit monasticam regulam in gratiam sanctimonialium exaratam  . Neque hic pretereundum quod Martenius  memorie prodidit  , sibi nimirum detectam hanc regulam in uetusto codice ms. Augustodunensis Sancti Martini monasterii, in cuius fine hec maxime notanda adiiciuntur, que desunt in editis:

Cesarius peccator regulam hanc sanctarum uirginum rexit et scripsit sub die X calendas Iulii, Paulino consule tempore.

Simplicius peccator consensit et signauit.

Seuerus episcopus consensi et signaui.

Lupercianus episcopus consensi et signaui.

Ioannes consensi et signaui.

Cyprianus episcopus consensi et signaui.

Montanus consensi et signaui.

Ferminus peccator consensi et signaui.

Quibus ex uerbis arguit uir eruditus temporis notationem  quo hanc Regulam scripsit sanctus Cesarius, anno nimirum 534, sub consulatu Paulini, Occidentalium consulum postremi. Ceterum apud Bollandum ad calcem prefate Regule isthec beati antistitis subscriptio habetur  : Cesarius peccator Regulam hanc sanctarum uirginum relegi et subscripsi:  notaui sub die X calendas Iulii. Alibi docet idem Martenius  in bibliotheca monasterii S. Maximini Treuirensis exstare ms. codicem Regularum S. Benedicti Anianensis abbatis ab Holstenio iamdudum editum, et admodum quidem eleganter exaratum, ubi sub finem Regule ad moniales legitur priuilegium Hormisde pape, quo in illud monasterium uirginum a S. Cesario conditum, eius successoribus episcopis Arelatensibus nulla penitus potestas permittitur. Eiusmodi autem priuilegium quod in editione Holsteniana desideratur, occurrit apud Bollandum predicte Regule subiectum  . Quod superest, animaduertimus, hanc eamdem Regulam, perinde ac precedentem, notis auxisse laudatum Cointium  , quas nos compendio usi edito nostro  subiecimus. Ex eodem uiro docto preterea intelligimus eamdem Cesarii Regulam ad moniales a Sirmondo acceptam primum edidisse Pictauis anno 1621, Stephanum Moquotum cum obseruationibus Francisci Meinardi antecessoris Pictauiensis; illamque paulo post, anno scilicet 1626, rursum euulgasse Duaci Prosperum Stellartium in opere Fundamina Ordinum inscripto, ut ceteras insequentes iam antea memoratas omittamus.

Iu. His accedunt epistole quatuor sancti Cesarii, quibus premittitur eiusdem sermo ad sanctimoniales. Ex his epistolis prima inscribitur Oratorie abbatisse, que tamen haud integra habetur; altera est hortatoria ad uirginem Deo dicatam; relique due misse feruntur ad Cesariam sororem suam, que  monasterium ipsius Cesarii fratris opera exstructum regendum susceperat. Que quidem omnia ex codice Regularum Holsteniano subinde laudato mutuati sumus. Denique agmen claudit Testamentum sancti Cesarii ex eodem codice desumptum. Huiusmodi uero ecclesiastice antiquitatis monumentum, ex Arelatensis Ecclesie archiuo excerptum per Claudium Saxi notarium, acceptumque ab eiusdem Ecclesie archidiacono Francisco Clareto dum Rome ageret, primus edidit noster Baronius  . Illud preterea euulgauit Saxius in Pontificio Arelatensi  : postremum uero Cointius in Annalibus ecclesiasticis Francorum  . Porro huic Cesarii Testamento plurimum auctoritatis ac fidei conciliare Hormisde Romani pontificis litteras, iam dudum aduertit Baronius  , ac post ipsum Cointius  . Ad eas autem  litteras digitum intendit ipse Cesarius, dum ait: Hoc ipsa S. Pape Urbicani suasit auctoritas. Quibus sane uerbis priuilegium illud eiusdem pontificis innuit, quod exstat apud Bollandum Regule monialium adiectum, ut superius monuimus.





uITA S. CAESARII EPISCOPI.





LIBER PRIMUS.AUCTORIBUS CYPRIANO, FIRMINO ET uIuENTIO EPISCOPIS.
Ex mss. S. Martini a Campis, ordinis Cluniacensis Parisiis, collato cum editione Mabillonii.




PRAEFATIO.


1, Quia, reuerenda nobis uirgo Cesaria  , cum chore sodalium monacharum tibi commisso, petis a nobis ut uitam et conuersationem beate memorie sancti Cesarii institutoris nostri [Mabillon., uestri] ab exordio repetentes comprehendere litteris debeamus, per quam illius uita premio fruitur  , cuius beatitudo sermone mortalium non potest explicari: quamuis olim per totum mundum ipso etiam hic uigente fuerit uenerabiliter diuulgata: nefas tamen esse credimus, si tam sancto desiderio minime pareamus: presertim cum hoc monasterio uestro, ac magis ipsius, ad uicem possit eius esse presentie; et nos dum de ipso loquimur, ipsum nos etiam uidere quodammodo gratulemur. Deo igitur iuuante,  aggrediemur implere quod postulatis. Et multa quidem ipsius beatissimi domni [Mab. addit Cesarii] nobis ratione comperta, multa a nobis ipsis uisa, nonnulla etiam uenerabilium presbyterorum siue diaconorum, discipulorum suorum, relatione prolata didicimus, precipue tamen [Mab. addit uenerabilis] Messiani presbyteri et fidelissimi uiri Stephani diaconi, qui ab adolescentia illi seruierunt, ea duntaxat que minus onerent et sint a prolixitate submota.

2. Unum tamen hoc in presentis opusculi deuotione a lectoribus postulamus, ut si casu scholasticorum aures atque iudicia nos simplices contigerit relatores attingere, non arguant quod stylus noster uidetur pompa uerborum et cautela artis grammatice destitutus, quia actus nobis et uerba uel merita tanti  uiri cum ueritate narrantibus lux sufficit eius operum et ornamenta uirtutum. Etenim memoratus domnus Cesarius, quem habemus in opere, solitus erat dicere: Nonnulli rusticitatem sermonum uitant, et a uite uitiis non declinant. Meretur siquidem hoc et Christi uirginum pura sinceritas, ut nichil fucatum  nichil mundana arte compositum, aut oculis earum offeratur, aut auribus placiturum: sed de fonte simplicis ueritatis manantia purissime relationis uerba suscipiant. Atque ideo noster iste sermo, integritatis religione contentus, renuit mundanam pompam, respuitque cum suis operibus glorie mundane iactantiam; et potius delectatur eloquio piscatorum  concordare, quam rhetorum. Nunc igitur unusquisque uiuendo sequi appetat, quod legendo scire festinat.



CAPUT PRIMUM. Sancti patria, parentes, uita clericalis et religiosa usque ad episcopatum.

3. Sanctus ac beatissimus Cesarius Arelatensis episcopus, territorii Cabilonensis  fertur indigena:  cuius parentes eque prosapies   supra omnes conciues suos fide potius et moribus floruerunt. Qui uenerabilis ac sanctus, cum septimum seu amplius gereret etatis annum, ex uestimentis que circa se habuisset, absque ulla dubitatione pauperibus tribuebat. Sepe domi seminudus reuertens uir beatus, cum uisus a parentibus suis fuisset, cum districtione discussus quid de uestimentis fecerit, ipse hoc tantummodo respondebat, a transeuntibus sibi fuisse sublata.

4. Igitur sicut arbuscule quedam stirpibus nobilibus fructificare solent antequam crescere, in quibus utique quanto est etas minor, tanto ubertas est gratiosior: ita in illo uiro sancto inter ipsa infantie  rudimenta letum uernantis spei germen adeo erupit, ut priusquam spatio floreret etatis [fructum exuberaret ingenii. Cum ergo octauum decimum gereret etatis] annum  , ignorante familia uel parentibus incolatum cupiens regni celestis adipisci, se illius temporis pontificis sancti Siluestri  uestigiis premissa  supplicatione prostraret, petens ut ablatis sibi capillis, mutatoque habitu, diuino eum pontifex seruitio manciparet, nec pateretur ultra supplicem [Mab., se] a parentibus ad predium affectusque pristinos reuocari. Agente ergo pontifice gratias Christo, nulla exstitit uotis optimis mora. Cumque inibi biennio seu amplius sub hac inchoatione seruisset, diuine gratie instigatione succensus, deliberat arctius semetipsum expeditiusque iuxta Euangelium diuino mancipare seruitio, ut pro amore regni celestis non solum parentibus, sed et patrie redderetur extraneus.

5. Arrepta itaque salubriter fugiendi de seculi compedibus libertate, Lirinense  monasterium tiro sanctus expetiit. Cumque iter cum uno tantum famulo  socius ageret, coram inquisitoribus missis matris sue, flumen transiens uisus ab eis non est. Diabolus uero in quemdam ingressus miserum, insequens iter eius, post tergum incessanter clamabat: Cesari, non uadas. Quem ille bibendi poculo benedicto porrectoque statim curauit: quod a memorato eius comite referente compertum, ipsamque constitit eum primam fecisse uirtutem. Susceptus ergo a sancto Porcario  abbate, uel ab omnibus senioribus, cepit esse in uigiliis promptus, in obseruatione sollicitus, in obauditione festinus, in labore deuotus, in humilitate precipuus, in mansuetudine singularis, ita ut quem instituendum susceperant in discipline regularis initiis, perfectum se inuenisse gauderent in totius institutionis augmentis.

 6. Post paruum igitur tempus in cellario congregationis eligitur. Attente et studiose ergo cepit his tribuere uelle quibus necessarium erat, uel si [Mab., etiamsi] abstinentie amore nichil peterent; illis uero quibus probauerat necesse non esse, nichil tribuebat, quamuis uellent accipere. Unde factum est ut quibus aduersa erat sancta discretio, supplicarent abbati ut deberet a cellario remoueri: quod et prestitum est. Mox cura postposita [addit Mab. ita], desiderata se  tandem legendi, psallendi, orandique, et uigilandi assiduitate mactauit; ut adolescentie corpus inualidum, quod palpare potius quam debilitare decuerat, effecerit crucis nimietate curuatum pariter et confractum: ita ut de exigua oleris seu pulticule coctione, quam sibi dominico die parabat, usque in alia dominica [Mab., alteram dominicam] uictum traheret.

7. Hec igitur in exordiis meritorum eius bona fulserunt: que sequenti uita multiplicibus sunt augmentata uirtutibus. Robur namque carnis attriuit, ut uirtutem spiritus spei ac fidei soliditate firmaret. Et, ut ait Apostolus, triumphans de se sibi, ut coronari mereretur, euincens, interioris hominis exteriora transcripsit, ac preclare mentis imperiis rebellis corporis incitamenta abiecit. Post hec tamen stomacho  fatiscente typhum  quartane febris incurrit. Cumque de infirmitate ipsius abbas sanctus grauiter turbaretur; et inter magistrum atque discipulum quemadmodum [id est quodammodo] esset egritudo diuisa, ut ille animo laboraret, hic corpore; respiceretque sanctus Pater in cenobium nullum eidem remedium posse prestari: ubi etiamsi medicus adesset, feruens ad spiritalia pueri consuetudo nichil sibi pateretur de abstinentie frenis et uigiliarum rigore laxari; iubet eum, imo cogit beatissimus abbas ad ciuitatem Arelatensem causa recuperande salutis adduci.

8. Erat igitur tempore illo Firminus  illustris et timens Deum, et proxima ipsius materfamilias Gregoria, illustrissima feminarum in predicta urbe  Arelatensi, quorum studio et uigilantia curaque circa clerum et monachos, circaque ciues et pauperes ciuitatis, predicta reddebatur illustrior. Uterque enim proprias opes non consumebant mundana luxuria, sed ad paradisum sibi eas deportatione pauperum transmittebant. Qui predictum S. Cesarium ad se causa misericordie receperunt. Erat autem ipsis personis familiarissimus quidam Pomerius  nomine, scientia rhetor, Afer genere, quem ibi singularem et clarum   grammatice artis doctrina reddebat. Concipiunt igitur animo persone generose, quatenus tanta Dei gratia S. Cesarius refertus, tantaque memoria dono Christi uideretur esse fulcitus, ut secularis scientie disciplinis monasterialis in eo simplicitas polleret.

9. Sed eruditionis humane figmenta non recepit, quem instruendum per se sibi diuina gratia preparauit. Librum itaque quem ei legendum doctor tradiderat, casu uigilia lassatus in lectulo sub scapula sua posuit: supra quem cum nichilominus obdormisset, mox diuinitus terribili uisione percellitur; et in soporem aliquantulum resolutus, uidet quasi scapulam in qua iacebat, brachiumque quo innixus fuerat codici, dracone colligante corrodi. Excussus ergo e somno, territus ipso uisu, terribilius se ex eodem  facto cepit arguere eo quod lumen regule salutaris stulte mundi sapientie uoluerit copulare. Igitur contempsit hec protinus, sciens quia non deesset [Mab., esset] illis perfecte locutionis ornatus, quibus spiritalis eminuisset intellectus.

10. Post aliquos autem dies suprascripte persone suggesserunt S. Eonio  , episcopo ciuitatis, dicentes esse quemdam penes se uenerabilem monachum et omni laude precipuum, cuius personam deberet familiari et priuata interrogatione cognoscere. Iubet igitur eum ad se perduci. Presentatum ergo sibi S. Cesarium uenerabilis Eonius episcopus diligentius percunctatur, quis ciuis esset, quibusue parentibus fuerit procreatus. Cumque incolatum ciuitatis et parentum publicasset originem, congaudens sancta alacritate  episcopus dixit: Meus es, fili, conciuis pariter et propinquus; nam et parentes tuos reminiscor optime, et per consanguinitatem parentali recordatione complector. Cepit ergo iuuenem, non ut peregrinum siue extraneum, sed respectu attentiori intimis cordis oculis contemplari. Mox ergo ab abbate suo sancto Porcario eum expetiit. Rogante igitur beato uiro Eonio episcopo, licet ab inuito conceditur. Illico diaconus, dehinc presbyter ordinatur.

11. Nunquam tamen canonicam modulationem monachi, nunquam instituta Lirinensium uel modicum subrelinquens, ordine et officio clericus, humilitate, caritate, obsequio, cruce monachus permanebat. Ad ecclesiam uero matutinis aliisque conciliis primus de intrantibus, ultimus de egredientibus  aderat. Non uisus, non auditus animum beati uiri a celestium bonorum nectare sequestrabat, ita ut uultus  eius qualitas nescio quid semper uideretur renitere celeste. Post hec autem defuncto abbati in suburbana insula ciuitatis, dirigitur a sancto Eonio beatus Cesarius Pater, ut monasterium  , quod fuerat recentius destitutum obitu rectoris, ipse in eadem reuerentie auctoritate succedens, ad disciplinam formaret abbatis. Suscepit ergo uitam in suburbano cenobio libens, quam etiam intra urbem quotidianis semper excolebat actibus et uotis semper optabat, monasteriumque predictum taliter quotidiana instantia et diuinis informauit officiis ut inibi hodieque Deo propitiante seruetur.



CAPUT II. Inuitus ad episcopatum promouetur; diuina officia disponit, ac feruenter predicationibus uacat; infirmis, captiuis et pauperibus consulit; falso accusatus relegatur; agnita deinde innocentia, honorifice reuocatur; ignem compescit, pluuiam obtinet, etc.


12. Dum ergo antelata insula [addit Mab. parum] ultra triennium in abbatis officio conuersatur, sanctus Eonius clerum uel ciues alloquitur, et ipsos dominos rerum per internuntios, ut, cum ipse, Deo uolente, migrasset ad Christum, nullum sibi alterum quam S. Cesarium eligerent fieri successorem: quatenus ecclesiasticum uigorem, quem querebatur in multis regulis egritudine sua fuisse mollitum, per seruum Christi Cesarium ad statum suum et uigorem gratularetur reuocari fraternitas; essetque subsequentis labor emolumentum aliquatenus decessoris  , ut, cum talem posterum relinquebat, augmentum eterne hereditatis etiam in sanctissimi uiri electione  perciperet; et non deesset post transitum socius electionis uoto, qui etiam superstes auctor exstitit in decreto. Itaque his omnibus diuina Prouidentia fideliter ordinatis, securus de successore beatus Eonius migrauit ad Dominum. Cum ergo peruenisset ad notitiam de quo loquimur, Patris nostri, uera opinio quod esset ordinandus episcopus, inter quasdam sepulturas latibulum requisiuit. Sed absconsus esse non potuit, quem detexit non culpa, sed gratia. Itaque de quadam sepultura trahitur uiuus, quem non mortuum, sed absconsum uite claritas ostendebat.

13. Igitur episcopatus sarcinam coactus suscepit, mansuetoque iumento Christi impositum onus modestie temperamento portauit. De profectibus itaque cunctorum sollicitus et prouidus pastor, statim instituit,  ut quotidie tertie, sexteque et none  opus in Sancti Stephani basilica clerici cum hymnis cantarent,  ut si quis forte secularium uel penitentium sanctum opus exsequi ambiret, absque excusatione aliqua quotidiano interesse possit officio. Ipse uero spreta omni sollicitudine curaque terrestri, ad instar apostolorum solertiam culture in dispensatione ordinatoribus et diaconibus credidit sub Dei obtestatione committendam, et totum se uerbo Dei et lectioni, inquietis etiam predicationibus mancipauit. Reuera ut spiritalis medicus, qui morborum uitia curaret inserta [et prohiberet malis cogitationibus nascitura; tantamque ei Deus gratiam de se dicendi dedit  ], ut quidquid oculis uidere potuisset, ad edificationem audientium pro similitudinis consolatione proponeret. Tantum uoluminum sacrorum seriem commendauit, sic semper recentia congregauit, ut de ueteribus  nichil amitteret, similis templo Dei, quod et nouos quotidie hospites suscipit, et fouet antiquos; et ita semper crescit aduenientiam introitu, ut nunquam ueterum discessione minuatur. Ita quantalibet, si res poposcit, diuinorum uoluminum exempla seriemque narrauit, quasi de libro cognita recenseret, non quasi de memorie thesauro olim lecta proferret, implens illud Euangelii dictum de homine qui de thesauro suo profert noua et uetera. Aduenientes uero pontifices siue presbyteros, cunctosque ordinis diuini ministros, siue loci ciues, siue etiam extraneos, ut salutauit atque orauit, paululum de conciuium uel suorum affectu saluteque consuluit.

14. Mox uero armis sancte predicationis arreptis, de umbra presentium disputans, de perennitate beatitudinis  persuadens, alios dulci inuitauit alloquio, alios acriori deterrunt, alios minando, alios blandiendo correxit, alios per caritatem, alios per districtionem reuocauit a uitiis, alios quasi in prouerbiis generaliter monens, alios asperius et sub contestatione diuina increpans, ut monita sequerentur, eterna cum lacrymis supplicia minabatur, prout singulorum nouerat aut uirtutes, aut mores, aut uitia. Ista predicationem proferebat, ut et bonos incitaret ad gloriam et malos reuocaret a pena. Sicut bonus medicus diuersis uulneribus diuersa medicamina prouidebat, offerens non quod unumquemque delectaret, sed potius quod curaret; non inspiciens uoluntatem egroti, sed sanitatem desiderans competentem infirmis, ipsosque pontifices  sanctos, et reliquos rectores Ecclesie granditer increpabat, ut plebi sibi commisse indesinenter spiritale pabulum ministrarent, dicens: Uteris in Christi nomine ordinis primi spiritalis militie loco, frater; attende pastorali solertia talenta tibi commissa, quatenus  feneratori eadem dupla restituas. Audi prophetam: ue mibi quia tacui! Audi Apostolum cum metu dicentem: ue mihi erit si non euangeliza uero. uide ne te occupante cathedre locum alius forsitan secludatur et dicatur illud de te: Tulerunt clauem scientie, nec ipsi intrant, nec sinunt alios intrare, qui forte melius dominicis profectibus respondere potuerant. Hoc tamen, inspirante Deo, habuit proprium, ut, dum singulis singula proferebat, unicuique uite sue cursum ante oculos presentaret, ut qui eum audiebat, non solum scrutatorem cordis eum crederet, sed quemadmodum testem sue conscientie fateretur. Et sicut erat circa se seuerissimus, ita apparebat circa alios pro emendatione districtus.

15. Adiecit etiam atque compulit ut laicorum popularitas  psalmos et hymnos pararet, altaque et modulata uoce instar clericorum, alii Grece  , alii Latine prosas antiphonasque cantarent, ut non haberent spatium in ecclesia fabulis occupari. Predicationes quoque compunctissimas, tempori uel festiuitatibus congruentes, instituit pariter et inuexit. Infirmis uero imprimis [Mab., apprime] consuluit, subuenitque eis, et spatiosissimam deputauit domum, in qua sine strepitu aliquo basilice opus sanctum possint audire; lectos, lectuaria, sumptos [pro sumptus] cum persona, que obsequi et mederi posset, instituit; locum libertatemque suggerendi captiuis et pauperibus non negauit. Precipiebat ministro suo semper, dicens: uide si aliqui pauperum pro foribus astant, ne pro quiete nostra forsitan trepida et uerecunda potestas  ad peccatum nostrum prestolans patiatur iniuriam. Trahensque longa de profundo cordis suspiria, dicebat: uere factus est Christus prestolator  , et garrulus et surdus, et tamen rogat omnes, suadet, admonet, contestatur. Addebat etiam nostris procul dubio profectibus in presenti seculo pauperes impertitos, quibus nunc, fideiussore Christo, commendaremus in terris quod postea reciperemus in celis.

16. Sed tranquillitatem huius sancti uiri post paucos dies emula diaboli perturbauit aduersitas; et cui non habebat que opponeret uitia corporis, crimen obiicit traditoris. Etenim post aliquod tempus perditus quidam de notariis beati uiri, Licinianus nomine, assumpsit gerere in uirum apostolicum quod discipulus Iudas non timuit aduersus Saluatorem nostrum  Dei Filium perpetrare. ueneno enim seue accusationis armatus, suggessit per auricularios Alarico regi, quod beatissimus Cesarius, qui de Galliis habebat originem, totis uiribus affectaret territorium et ciuitatem Arelatensem Burgundionum ditionibus subiugare:  cum utique prestantissimus ille pastor flexis genibus pacem gentium, quietem urbium, diebus ac noctibus a Domino generaliter postularet. Qua magis causa credendum est instinctu diaboli ad exsilium sancti uiri ferocitatem fuisse barbaram concitatam. Non enim acceptus aut gratus est inimico is qui orat ut eius contradicatur operibus.

17. Igitur instigatione presentium, nec innocentie fides attenditur, nec accusationis ueritas flagitatur; sed falsis et illicitis accusationibus condemnatus, cum ab Arelato fuisset abstractus, in Burdegalensem  ciuitatem est quasi in exsilio relegatus. Sed ut in eo Dei gratia non lateret, casu accidit ut nocte quadam ciuitas seuo flagraret incendio, populique uelociter concurrentes ad Dei hominem proclamarunt:  Sancte Cesari, orationibus tuis exstingue ignem seuientem. Quod cum uir Dei audisset, dolore ac pietate commotus, uenienti flamme obuius in oratione prosternitur, et statim flammarum globos fixit et repulit. Quo uiso omnium concurrentium uocibus diuine per eum laus est celebrata potentie. Post hanc uirtutem tanta admiratione ab omnibus habitus est, ut in eadem urbe non solum ut sacerdos, sed ut apostolus haberetur, et auctor persecutionis, id est diabolus, confunderetur, qui eum quem nisus fuerat reum asserere, uidebat diuini operis miraculis eminere. Quod ita factum fideli relatione comperimus. Instruxit itaque et ibi et ubique semper Ecclesiam reddere que sunt Cesaris Cesari, et que sunt Dei Deo; obedire quidem iuxta Apostolum regibus  et potestatibus, quando iusta precipiunt, et despectui habere in principe Ariani dogmatis prauitatem. Sic, ueritate testante, non potuit lucerna abscondi supra montem posita, sed quocunque accessit, cunctos illuminauit radians super candelabrum suum [Mab. Domini].

18. Posthec comperta innocentia beati uiri, poscit nefarius princeps quatenus sanctus antistes ad pristinam reuerteretur Ecclesiam, seque ciuitati pariter presentaret et clero; accusatorem uero eius rex precepit lapidari. Iamque cum lapidibus populi concurrebant, subito ad aures eius iussio regis peruenit; statim festinus assurgens intercessione sua uir sanctus, non tam uindicte sue accusatorem dari uoluit, quam supplicatione propria maluit penitentie reseruari; ut animam eius per penitentiam  curaret Dominus, quam per falsam proditionem captiuam fecerat inimicus; et domestico hosti clementer indulgens, antiquum aduersarium in una causa conscientia pura bis uinceret. Hoc etiam specialius seruus Dei studuit custodire, ut siue de seruis,  seu de ingenuis obsequentibus sibi, nunquam extra legitimam disciplinam, id est triginta nouem  quisquis peccans acciperet. Si uero in graui fuisset culpa deprehensus, permittebat ut post dies aliquot paucis iterum cederetur; prepositosque Ecclesie contestans, quod si quis amplius negligentem cedi preciperet, et pro ipsa disciplina homo mortuus fuerit, reus esset homicidii, cuius imperio factum fuerit. Cumque nuntiatus fuisset homo Christi reuerti atque imminere prope ciuitati, egreditur in occursum ipsius tota fraternitas, totusque sexus cum cereis et crucibus psallendo, sancti uiri opperiens ingressum. Et quia facit tripudiare suos uirtutibus Christus, et perfidos aperta mirabilium luce confundi, in aduentu serui sui Dominus terram arentem  longissima siccitate, largissimo imbre perfudit, ut fructum fecunditas sequeretur, quando reuertebatur sibi placitus dispensator.

19. Posthec quadam die prospiciens de altario, uidit aliquos lectis Euangeliis de ecclesia foras exire, qui uerbum beati uiri, id est predicationem dedignabantur in primo cognoscere. Illico occurrens, clamauit ad populum: Quid agitis, o filii? quo ducimini foris mala suasione subuersi? State pro animabus uestris ad uerbum admonitionis, et audite solliciti. Hoc uobis in die iudicii facere non licebit. Moneo et clamo contestorque: non ergo estote fugitiui uel surdi. Ecce oris mei buccina, quasi anima cuiusque uestrum fuerit diaboli mucrone perempta. Non tenebor de taciturnitate culpabilis. Ob hoc sepissime ostia post euangelia  claudi fecit, donec Deo uolente gratularentur cercitione et prouectu qui fuerant [addit Mab. ante] fugitiui.



CAPUT III Cenobium sacris uirginibus structum, regulaque eis conscripta; sanctus calumniis appetitus in carcerem truditur, ac deinde Rauennam ducitur; captiui redempti; miracula.

20. Concepit igitur mente homo Dei ut, semper regnante Domino, diuino instinctu, non solum clericorum cateruis innumeris, sed etiam uirginum choris Arelatensium ornaretur ecclesia, et ciuitas muniretur: quatenus plenariam segetem non infructuosus agricola celestibus horreis et superstes conderet,  et receptus sequacitate sua doceret inferri. Sed dispositionibus istis diabolice inuidie obuiauit aliquantisper aduersitas. Etenim obsidentibus Francis ac Burgundionibus ciuitatem, iam Alarico rege a uictoriosissimo Clodoueo in certamine perempto, Theodoricus  Italie rex prouinciam istam ducibus  missis intrauerat. In hac ergo obsidione, monasterium, quod sorori seu reliquis uirginibus inchoabat fabricari, multa ex parte destruitur, tabulis ac cenaculis barbarorum ferocitate direptis pariter et euersis. Dumque laborem, quem festinus urgebat, manuque propria et sudore construxerat, euerti uideret et destrui, geminato cepit merore consumi.

21. Tunc quidam clericus conciuis et consanguineus ipsius, captiuitatis timore perterritus, et iuuenili leuitate permotus, diaboli contra seruum Dei [addit Mab. armatus] instinctu  funiculo per murum sese in nocte submittens, ultro offertur in crastino sceleratissimis obsidentibus inimicis. Quod ubi Gothi intrinsecus agnouerunt, irruunt in sanctum uirum, popularium seditione pariter et Iudeorum  turba immoderatius perstrepente atque clamante, quod in traditionem ciuitatis, aduersariis personam compatrioticam  noctu destinasset antistes. Nihil ergo fidei, nichil probationi, nichilque pure conscientie reseruatur, Iudeis presertim et hereticis idipsum absque reuerentia et moderatione clamantibus: Extrahatur a domo ecclesie antistes, atque in palatio arctissime custodie mancipetur: quatenus sub nocte aut profundo Rhodani mergeretur, aut certe in castro Ugernensi  teneretur detrusus, donec exsilio et tribulatione ipsius amplius baccharetur aduersitas. Domus igitur ecclesie et cubiculum antistitis Arianorum mansionibus constipatur. Unus tamen ex ipsis Gothis qui se in lectulo illius, aliis contradicentibus, collocauit, a Diuinitate percussus,  alia die mortuus est, ut serui Dei locum nullus de reliquo auderet polluta conscientia uiolare. Cum ergo ex utraque ripa drumonem  quo illectus fuerat, obsidione hostium, Gothi Dei nutu subrigere non ualerent, reuocantes sub nocte in palatio sanctum uirum, personam ipsius texere silentio, ut, utrum uiueret, nullus catholicorum posset agnoscere.

22. Dum ergo, diabolo exsultante, ista geruntur in gaudio Iudeorum, qui in nostros ubique sine ullo respectu perfidie probra ructabant; nocte quadam unus ex caterua Iudaica de loco ubi in muro uigilandi  curam forte susceperant, ligatam saxo epistolam, quasi inimicos percuteret, aduersariis iecit: in qua nomen sectamque designans, ut in loco custodie eorum scalas nocte mitterent, inuitauit; dummodo ad uicem impertiti beneficii, nullus Iudeorum intrinsecus captiuitatem perferret aut predam. Mane uero, amotis aliquantulum a muro inimicis, egredientes quidam extra antemurale, inter parietinas, ut solet, repertam epistolam deportant intro, et publicant cunctis in foro. Mox persona producitur, conuincitur et punitur. Tum uero seua Iudeorum immanitas Deo et hominibus inuidiosa tandem aperta luce confunditur. Mox Daniel quoque noster, id est S. Cesarius, de lacu leonum educitur, et satraparum accusatio publicatur; et impletum est de  auctore eorumdem: Lacum aperuit et effodit eum, et incidit in foueam quam fecit.

23. In Arelato uero Gothis cum captiuorum immensitate reuersis  , replentur basilice sacre, repletur etiam domus ecclesie constipatione infidelium  , eisque in grandi penuria alimenta pariter et uestitum homo Dei impertitur affatim, donec singulos redemptionis munere liberaret, expenso argento quod uenerabilis Eonius  antecessor suus ecclesie mense reliquerat, custodiens illud quod Dominus in arantino  paropside tinxit panem, non in argenteo uase, et discipulis precepit non possidere aurum neque argentum. Opus uero sanctum usque ad diuini ministerii dispensationem peragitur: etenim [Mab., et cum] thuribulis, calicibus, patenisque  pro eorumdem redemptione datis, sacrata templi redemptione uenduntur. uidetur etiam quod securium ictus in podiis et cancellis feriantur  , dum inde columnarum ex argento excutiuntur ornamenta. Hoc uir Dei faciebat, dicens, ne rationabilis homo sanguine Christi redemptus, perdito libertatis statu, pro obnoxietate aut Arianus efficiatur, aut Iudeus, aut ex ingenuo seruus, aut ex seruo ingenuus.

24. Ornauit enim [Mab. addit per hoc] et tutauit, non deformauit ecclesiam; aperire fecit filiis matris uiscera, non damnari: hoc sepissime dicens: uelim  tamen dicerent darentque mihi rationem aliqui Domini sacerdotes, siue reliquus clerus, qui nescio quo superfluitatis amore nolunt dare insensibile argentum et aurum de donariis Christi pro mancipiis Christi; uelim, inquam, dicerent, si sibimet casualiter ista aduersa contingerent, utrum se cuperent insensibilibus liberari donariis; aut forsitan sacrilegium computarent, si [Mab. addit his] aliquis de diuinis munusculis subueniret. Non credo contrarium esse Deo de ministerio suo redemptionem dari, qui seipsum pro hominis redemptione tradidit  . uidemus ex hoc aliquos laudare quidem factum sancti uiri, et tamen nullatenus emulari. Nonne in uitro sanguis Christi, et in ligno corpus pretiosissimum eius pependit pro nobis et fulsit?  Nos tamen credimus et confidimus in Domino Deo per misericordiam et fidem seu orationem beati Cesarii, quia sic in diebus suis ab hostibus Arelatensis obsessa est ciuitas, ut nec captiuitati meruerit, nec prede succumbere. Sic deinde a uisigothis ad Ostrogothorum  deuoluta est regnum. Sic hodieque in Christi nomine gloriosissimi regis Childeberti  subditur ditioni, ut, sicut legimus, transierunt de gente in gentem et de regno ad populum alterum, et non permisit Deus sub illo homine nocere Arelatensibus suis.

25. Inter ista igitur monasterium precipuum, quod sorori sue parare ceperat, instar prioris norme, et singularitate claustri reedificauit. Ipse uero , quasi recentior temporis nostri Ne, propter turbines et procellas, sodalibus uel sororibus in latere ecclesie monasterii fabricat arcam, euocatque e Massiliensi monasterio  uenerabilem germanam suam Cesariam, quam inibi ideo direxerat ut disceret quod doceret, et prius esset discipula quam magistra, et in preparatis habitaculis cum duabus aut tribus interim sodalibus intromittit. Conueniunt inibi uirginum multitudines cateruatim: facultatibus quoque et parentibus renuntiantes, respuunt mortalium flores fallaces pariter et caducos. Cesarii patris, Cesarie matris expetunt gremium, quatenus cum eodem accensis lampadibus celestis  regni ianuam prestolentur, et competenter ingresse, Christi perpetuis mereantur amplexibus inherere: ita retruse, ut usque in diem transitus earum nulli liceat foris ianuam egredi de monasterio.

26. Pro ista denique causa proque hoc studio procul dubio contra seruum Christi diabolus, ut leo rabidus intumescens, iterum accusatione confecta extrahi ab Arelate antistitem fecit, et in Italiam sub custodia, Rauennamque perduci: ut impleretur in eo, Sicut probatur aurum et argentum in fornace, ita corda electorum apud Deum. Adiit ergo palatium, regem quoque Theodericum Christo duce salutaturus aggreditur. Ut uero rex Dei hominem intrepidum uenerandumque conspexit, ad salutandum reuerenter assurgit, ac deposito ornatu de capite clementer resalutauit,  primum interrogans de labore ipsius atque itineris, dehinc de Gothis suis, ac de Arelatensibus affectuose requirens. Egresso igitur uiro sancto [addit Mab. pontifice] a conspectu regis, suos alloquitur rex, dicens: Non parcat illis Deus qui huius innocentie uirum atque sanctitatis frustra fecerunt itinero tam longo uexari. Qualis sit ille, hinc probatur, quia ingresso eo ad salutandum me totus contremui. uideo, inquit, angelicum uultum, uideo apostolicum uirum; nefas arbitror mali quippiam de tam uenerando uiro censere. Posthec recepto in diuersorio mittit muneris loco, pransuro argenteum discum, cuius pensa  ad sexaginta libras circiter iungebatur, adiectis solidis trecentis, rogante pariter et dicente: Accipe, sancte episcope, rogat filius uester rex, ut uasculum istud  muneris loco dignanter beatitudo uestra percipiat et in usum pro memoria sui habeat.

27. Ille uero, qui in usum mense sue argentum nunquam habuit absque cochlearia [cochlearibus], die tertia per ministros suos appretiatum discum facit publice uenundari, eiusque pretio captiuorum cepit plurimos liberare. Mox, inquiunt, regi nuntiauerunt famuli sui: Ecce uidimus in proposito uenalium dominicum munus uenale, cuius pretio S. Cesarius multitudines liberat captiuorum. Etenim tanta enormitas pauperum in meditatu  ipsius erat et domus atrio constipata, ut uix ad salutandum eum pro densitate suggerentium miserorum possit accedi.  Nam et per plateas innumeras cateruas infelicium uidimus cursitantes, euntes scilicet ac redeuntes ad uirum. Quod ubi factum huiusmodi comperit Theodericus, tanta laude et admiratione pretulit, ut obseruantes eius palatio senatores ac proceres certatim omnes oblationis sue mercedem per beati uiri dexteram cuperent dispensari, diuinitus semet proclamantes esse respectos, quod talem pontificem fuissent digni conspicere, qui temporibus illis, dictis et factis, uerus apostolorum successor et apostolicus appareret. Et quia nichil uelocius fama percurrit, opere sanctissimo crebrescente, statim sancti uiri sancta peruolauit Romam opinio, cepitque inibi a senatu et proceribus, a papa quoque et clericis, simulque et popularibus tanto caritatis desiderari feruore, ut ante singulorum cordis inhereret amplexu, quam  corporalibus oculis uideretur. Interea omnes captiuos ultra Durentiam  , maximeque Arausici  oppidi, qui [lege quod, etc.] ex toto fuerat captiuitati contraditus, cuius etiam partem Arelatum  liberauerat redimendo, mox inuentos in Italia redemit, ut potuit. Et ut eis libertas plenior redderetur, imposuit cum sumpto [pro sumptu] iumentis et plaustris in uia, suorumque solatio et ordinatione fecit ad propria reuocare.

28. Inter hec in predicta Rauenna ciuitate quedam uidua habebat filium adolescentem prefectoriis officiis militantem, qui indigentiam genitricis emolumentis ac propriis stipendiis sustentabat. Hic puer, subita infirmitate faciente, iacebat exanimis. Cui cum humane curationis spes omnis et consolatio defecisset,  mox mater eius, relicto et amisso filio, ad uirum Dei festina percurrit; et prostrato corpore oculisque rigantibus, dans insuper ululatus, fide solummodo uigente, beati uiri genua complexa clamauit, dicens: Credo quia miseratio diuina ideo huc te, sancte [addit Mab. Dei], deduxit ut filium redderes matri. Flebiliter deprecanti mulieri paululum recusauit; et tamen durum credens, si tales non audiret lacrymas, solita miseratione commotus, uolens scilicet sic debitum impendere caritatis affectum, et sic in Dei nomine uirtutem exercere, ut in omnibus refugeret uanitatem, ad tugurium eius occulte latenterque peruenit. Fusa itaque prece more solito prostratus, ubi diuinam uirtutem uocationis sue per Spiritum sanctum adesse sensit, abcessit. Notario uero suo illo tempore, nunc  uenerabili presbytero Messiano, relicto precepit ut cum adolescens ad se reuerteretur, sibi protinus nuntiaret. Qui cum ante decumbentis lectulum excubaret, necdum hora completa, puer de mortis est tenebris reuocatus, et mox reseratis orbibus oculorum matrem alloquitur, dicens: uade, mater, ad seruum Dei festinanter  et propera, cuius orationibus tibi uiteque sum redditus, et age gratias quod meritis uirtutibusque suis Deus dedit effectum. Illa perniciter aduolans accurrit, gratias non tantum uerbis quantum lacrymis et uocibus gaudiisque persoluens, postulansque ut quem Deus per illum isti luci reddiderat, ad Gallias rediens de suo non pateretur discedere famulatu. Sed beatus ille uir altioris ingenii respondit, eam illi potius debere referre gratias, cuius uirtus et pietas omnibus merentibus et clamantibus adesse consueuit. Huius igitur miraculi magnitudo non solum ciuitatem illam, sed prouinciam cunctam fidelium deuotionibus ac nuntiis peragrauit.

29. Medicus etiam diaconus Elpidius, regia potestate ac sedulo famulatu intimus, diabolica infestatione non solum reliquis diuersis insidiis fatigatus,  sed et saxorum quoque imbre in domo sua crebrius appetitus, sanctum Dei exorat ut a uexatione ipsa eius mereretur orationibus liberari. Cuius domum sanctificaturus ingrediens, benedicte aque infusionem respersit, atque ita consuete uexationis discriminibus liberauit, ut ultra ibi nichil tale contigerit.



CAPUT Iu. Romam profectus uaria obtinet a pontifice; deinde domum regressus, uariis uirtutibus et miraculis fulget.

30. Posthec Romam ueniens, beato Symmacho  tunc pape, ac deinde senatoribus et senatricibus presentatur. Omnes Deo gratias et regi retulerunt quod meruissent corporeis oculis intueri quem iam dudum  oculis cordis aspexerant. Igitur uirum apostolicum non iam fama uulgante, sed corporali presentia comprobantes, certatim diligere ac uenerari ceperunt. Pro qua re etiam papa Symmachus tanta meritorum eius dignitate permotus, non solum uerissime eum metropolitane honore suspexit, sed et concesso specialiter pallii decorauit priuilegio. Diaconos ipsius ad Romane instar Ecclesie dalmaticarum fecit habitu preeminere.

31. Dehinc ad propria reuersus, Arelatensem ingreditur ciuitatem, psallendo suscipitur, secumque expedita redemptione octo millia solidorum  , qui exsiliandus ierat, ab Italia defert. Etenim die qua ciuitatem ingressus est, ecclesiam ad uesperam benedictionem daturus intrauit: et ecce una ex feminis  tremore correpta, cum spumis eiulans, et proclamans pauefactis [apud Mab. additur in ecclesia] cunctis, erupit: que apprehensa hinc atque inde manibus, beato uiro ante altare illico presentatur, exorantibus cunctis ut depulsa peste redintegrari mulierem faceret sospitati. Tunc suo ille more pro eadem in oratione  prosternitur, et imponens capiti manum, omnes sensus ac uultum tactu olei sacri perunxit. Quo facto, nequaquam deinceps repetiit mulierem depulsa in nomine Christi calamitas.

32. Interea habebat precipuam inter reliquas sollicitudinem captiuorum; tantusque in hac administratione fuit tamque preclarus, ut nullius hoc possit explere relatio. Nam quodam die, dum deesset sanctis manibus auri uel argenti species, quod daretur egenis, interpellatus a paupere, ait: Quid tibi faciam, miselle meus? quod habeo hoc do tibi. Ingrediens ergo cellam suam, casulamque quam processoriam  habebat, albamque  paschalem exhibens, dedit ei, dicens: uade, uende cuicunque clerico, et pretio ipsius redime captiuum tuum. Non solum enim qui  eum expetierunt captiuitatis sunt uinculis absoluti, sed ipse quoque pro redimendis captiuis Carcassonam  profectus est ciuitatem. Nam et multis uicibus per loca diuersa abbates, diacones et clericos pro redemptione miserorum direxit.

33. Tot autem diuine gratie uirtutes solus habere promeruit, quot uix in plurimis Deo seruientibus floruerunt. Ipse tamen sic in se unamquamque personam semper excoluit, tanquam si ipsam solam prorsus haberet: tandiu eius precedentia pulcherrima ac iucundissima uidebatur, quandiu a sequentibus uinceretur. Quis enim eius patientiam, quis puritatem, quis caritatem, quis feruorem spiritus, quis discretionem, quis benignitatem, quis  zelum sanctum, quis iugem meditationem die ac nocte in lege Domini poterit explicare? assertor fidei, forma sacerdotum, ornatus ecclesiarum, predicator gratie, exstinctor iurgii, seminarium caritatis, norma discipline, morum ponderator, libra consilii, defensio pupillorum, captiuorum redemptio. Nunquam de ore illius detractio, nunquam mendacium, nunquam maledictum contra qualemcunque personam processit. Et non solum non detraxit cuiquam, sed nec detrahentem patienter audiuit.

 34. Si quis suorum iurauit subito, aut forsitan maledixit, prout persona fuit, ita in eo salubriter uindicauit. Illius tamen ista fuit pro maledictione benedictio, si contra aliquem aliquando motus est: Deleat Deus peccatum tuum, auferat Deus peccata tua, castiget Dominus delictum tuum, ut illuc non seruetur tibi; corrigat hic Dominus errorem tuum. Ad [ad omittit Mab.] interiorem suum prodebat exterior. Nam uultu semper placido et angelico, ita ut secundum Scripturam, corde letante uultus floreret. Sic [Mab., sicut] nunquam in risu iusto remissior, ita nunquam meroris nimietate depressus, nisi forte quando pro alienis peccatis lugebat. Nunquam aliquem odio habuit, et non solum pro amicis, sed etiam pro inimicis toto affectu cordis  orabat. Nec docuit uerbis quod non adimpleret exemplis. Nulla eum hora diei sine diuini eloquii meditatione transibat, sed nec dormientem preteribat; nam frequenter et dormire uisus est et meditari. Et cum a meditatione psalmorum aut predicatione cessare uideretur, lector aut notarius ante eum legere non desistebat: ita ut recte et ueraciter diceret: Meditatio cordis mei in conspectu tuo semper.

35. Quodam igitur tempore dum iter ageret circa Alpina loca, uir uenerabilis sanctus Eucherius  episcopus cum ipso erat. Factum est autem ut in media strata  , infelix et infirma mulier occurreret manibus et pedibus contractis, et per terram reptans. Quam cum fuisset intuitus, interrogauit ipsum sanctum Eucherium quid esset hoc quod sic  per terram se traheret. Ille mulierem interrogauit. Ipsa respondit, iam annis multis paralyticam se, et omnibus membris esse contractam. Tunc beatus Cesarius dixit sancto Eucherio: Descende et signa eam. Ille quasi trepidare et excusare cepit: omnino ille non desistere nisi faceret. Descendit itaque et signauit eam et dixit: Ecce feci quod iussisti. Cui rursus ait: Mitte manum tuam, et apprehende manum illius, et erige eam. Ille respondit: Faciam aliud quidquid tu Eucherio iusseris, hanc uero rem aggredi  non presumam. Sed istud fac tu, cui dedit Deus et animas et corpora sanare languentium. Respondit ei S. Cesarius: Interim tu fac quod dico. Cumque ille fortiter reniteretur, et humiliter ac lacrymabiliter excusaret, diutiusque contenderet, dixit ad eum: In ignem tu propter obedientiam ingressurus eras, qui nec propter misericordiam es paratus facere quod caritas iubet? mitte ergo manum tuam in nomine Domini et erige eam. Tunc iussis obediens, mulierem porrecta manu leuauit; pedibus suis atque omnibus membris recuperatis, hospitiolum suum incolumis ambulauit.

36. Nam quantis uirtutibus emicuerit, quis enarrare ualeat? factum est ut in agro monasterii sui suburbano apri frequentarent. Egrediebantur comites  ciuitatis uel reliqui militantes, et non permittebant homines in domibus habitare uel laborare, sed nimia eos cede mactabant, quare eos prohiberent. Illi uero diutius iam non ferentes iniurias et inquietudines, uenerunt et interpellauerunt ipsum dominum, proclamantes et dicentes: Fac de nobis quod iubes; nam nec seruire uobis, nec ibi stare possumus. Sollicite interrogat que essent querele eorum. Qui responderunt: Propter apros ueniunt comites et Gothi et diuersi uenatores, et interficiunt nos. At ille publica uoce, eleuatis oculis et manibus, aspiciens in celum dixit: Domine Iesu Christe, ne in loco ultra apri accessum habeant. Ex eadem hora usque in presentem diem nunquam ibi nutrierunt  , sicut consueuerant, nec comparuit  quod uenari posset. Merito imperauit bestiis, qui a se repulit omne uitium. Potuit ille impetrare a Deo, cuius preceptum nunquam preteriuit.

37. Euenit etiam ut illustrissimi uiri Parthenii patricii puer, qui prelatus seruis ceteris a domino suo precipuus habebatur, per quamdam nequissimam tentationem sepius in terram damnato sensu corruit, et dum reuera hostis ipsius uexatio magis animi quam corporis infirmitas uideretur, oleo beatissimi uiri benedictione sacrato perunctus est. Quo facto, ita ab eo tentatio maligna [Mab., maligni] discessit, ut quem cessante cura terreni medici per seruum suum Christus reddiderat sanitati, domi etiam sue dominus ipse preponeret pro exemplo terroris. Et quod sub admiratione magis potest esse  formidini, ad declarandum meritum uiri sanctissimi, memorabile factum eius nefas est silentio preterire.

38. Dum sanctus igitur dieceses suas circumiens, in uillam que Launico dicitur, a dominis propriis fuisset exceptus, in cella in qua lectum habuit, post discessum illius in stratum ipsius pestifer quidam Anatolius nomine medicus, pro tali crimine ualde condolendus, scortum expetiit meretricis; ubi mox ab incentore suo diabolo publica uexatione correptus, in conspectu hominum est elisus in terram; et publica uoce, pro qua presumptione correptus fuerat,  dum serui Dei uirtutem confiteretur, sceleris sui publicauit admissionem.

39. Scimus etiam multas per intercessionem uiui [Mab., serui] Dei Dominum fecisse uirtutes, quas longum est per ordinem prosequi. Nam cum unus e nostris, qui hec scripsimus, pro suffragio suo benedictionis ab ipso consecratum oleum postulasset, ampullulam plenam ab ipso acceptam diligenter ad domum referens, tanquam maximas reliquias studuit conseruare. Et dum post aliquod tempus tertiane febris urgeretur ardoribus, ampullulam in qua erat oleum, maxima ueneratione grandique presidio ad caput suum petiit debere suspendi. Que dum fuisset mundissimo linteo inuoluta, ut credimus, negligentia faciente famulorum, confracta est. Sed ita intra  ipsam stetit oleum, ut nullus liquor in terra uel in linteo descenderet. Quo uiso, dum in uase alio cum summa uelocitate mutaretor, cum pereuacuata fuisset, statim se ampulla confracta dissoluit, et ab ipso qui hec ueraciter memorat, adiuuante Domino, febris sine ulla dilatione discessit.



CAPUT u. Feruor in predicando per se et alios; statuta eius quedam; doctrina in suspicionem uocata et Rome probata; hospitalitas.

40. In disserendis autem Scripturis et in elucidandis obscuritatibus, quanta gratia in illo emicuerit, quis poterit narrare? Ita ut hec ei [Mab., et] summa iucunditas fuerit, si illum aliquis, ut obscura dissereret,  prouocaret. Et ipse frequentissime incitabat, dicens nobis: Scio quod non omnia intelligitis: quare non interrogatis, ut possitis cognoscere? Quia non semper uacce ad uitulos currunt, sed nonnunquam uituli ad uaccas, ut de matrum uberibus possint suam esuriem satiare. Hoc et uos omnino debetis facere, ut interrogando etiam nos exerceatis, ut debeamus perquirere unde uobis possimus spiritalia mella proferre. Resplenduerunt in eum singule queque uirtutes, uirginitas scilicet cum sinceritate, modestia cum uerecundia, sapientia cum simplicitate, sinceritas cum mansuetudine, doctrina cum humilitate; uita denique immaculata, uita irreprehensibilis, uita sibi semper equalis. ue mihi misero Cypriano, qui tam tepidus in discendo exstiti, ut modo  cognoscam et peniteam! Quare de tanti fontis fluuio non tantum hausi quantum mea indigebat ariditas! Charitatis autem eius ardorem, qua omnes homines dilexit, quis poterit unquam imitari? Ille enim hoc maxime et corde et ore gestabat, et ut inimicos diligere  deberemus, hortatu blandissimo, sermone et exemplo laudabiliter instruebat. uix aliquis illo affectu pro caris quo ille pro inimicis orabat; et licet non essent cause quibus illi quisquam inimicus existeret, nisi forte pro inuidia aut disciplina emuli aliqui esse uiderentur, ille tamen eos non solum  paterno, sed etiam materno diligebat affectu; hoc sepius nobis insinuans, quia cum dilectio usque ad inimicos extenditur, fieri non potest ut proximus non ametur.

41. Docuit preterea memoriter, quandiu potuit, altaque uoce semper in ecclesia predicauit. In quo opere tam pia atque salubris eius prouisio fuit, ut cum ipse pro infirmitate iam non posset ad ipsum officium peragendum accedere, presbyteros et diacones imbuerit atque statuerit in ecclesia predicare; quo facilius nullus episcoporum se ab hac necessaria cunctis exhortatione cuiuscunque impossibilitatis excusatione suspenderet, hec dicens: Si uerba Domini et prophetarum siue apostolorum a presbyteris et a diaconibus recitantur; Ambrosii, Augustini, seu  paruitatis mee, aut quorumcunque sanctorum, a presbyteris et diaconibus quare non recitentur? Non est seruus maior domino suo. Quibus data est auctoritas Euangelium legere, credo et licitum est homilias seruorum Dei seu expositiones canonicarum Scripturarum in ecclesia recitare. Ego me exuo hoc instituendo; sancti sacerdotes, qui hoc implere contempserint, causas se in die iudicii nouerint esse dicturos. Non quidem credo quod quisquam tam obduratum sensum habeat, ut cui Deus dicit: Clama, ne cesses, nec ipse clamet, nec alios clamare permittat. Timeat illud: ue tacentibus de te, quoniam loquaces multi [Mab., muti] sunt. Et illud Apostoli [Imo Isaie LuI, 10]: Canes muti, non ualentes latrare. Etenim quante oues, tacente sacerdote, aberrauerunt,  de tantarum animabus redditurus est rationem.

42. Predicationes quoque congruas festiuitatibus et locis, sed et contra ebrietatis et libidinis malum, contraque discordiam et odium, contra iracundiam atque superbiam, contra sacrilegos et aruspices, contra calendarum quoque paganissimos ritus, contraque augures, lignicolas, fonticolas, diuersorumque uitia fecit, easque ita parauit, ut si quis aduenientium peteret, non solum non abnuerit impertire, sed et si minime suggereret ut deberet accipere, offerret tamen ei ut importaret ipseque legeret. Longe tamen positis in Francia, in Gallia  atque in Italia, et Hispania, diuersisque prouinciis constitutis transmisit per sacerdotes, quid in ecclesiis suis  predicare facerent, ut proiectis rebus friuolis et caducis, iuxta Apostolum bonorum operum fierent sectatores.

43. Bonus ergo Christi odor per ipsum longe lateque diffusus est, et flagrauit ubique aduectus quorum  non  est conspectibus presentatus; tetigit pectora quorum membra non contigit. Adiecit etiam hoc, ut nunquam in ecclesia sua diaconem ordinaret ante tricesimum  etatis eius annum. uerum etiam et hoc addidit. ut nec in qualibet maiore etate ordinaretur, nisi quatuor uicibus in ordine libros ueteris Testamenti legerit ante, et quatuor Noui. Sancte conscientie sue testis sum ego peccator, quia quidquid aliis precepit ipse fecit, et propter Deum semper impleuit. Quidquid autem prohibuit fieri, aut ipse uitauit facere; omnia in zelo Dei.

44. Nihil carnaliter aut egit aut sapuit; et nunquam otiosus ab opere Dei uoluit esse, sed disposuit fabricauitque triplicem in una conclusione basilicam, cuius membrum medium in honore sancte Marie  uirginis cultu eminentiore construxit, ex uno latere domni Ioannis, ex alio sancti Martini subiecit. Et ut auferret sacris quas congregauerat uirginibus curam necessarie sepulture, monobiles [forte immobiles] arcas corporibus humandis aptissimas de saxis ingentibus nouiter fecit excidi, quas per omne pauimentum basilice constipatis sterni fecit ordinibus: ut quecunque congregationis illius de hac luce migrasset, locum sepulture paratissimum et sanctissimum reperiret. Non multo igitur post monasterii matrem germanam suam Cesariam  sanctam, ad premia Christi migrantem, inter has quas premiserat inibi ad medium throni, iuxta eam quam sibi parauerat, condidit sepulturam, succedente eidem que nunc superest, Cesaria matre, cuius opus cum  sodalibus tam precipuum uiget, ut inter psalmos atque ieiunia, uigilias quoque et lectiones, libros diuinos pulchre scriptitent uirgines Christi, ipsam magistram habentes.

45. Insistebat itaque, ut solitus erat, orationi et lectioni et eleemosynis beatus homo, predicationibus incessanter omni dominica omnibusque diebus festis; frequenter etiam ad matutinos, ad lucernarium  , propter aduenientes homilie recitabantur, ut nullus esset qui se de ignorantia excusaret. Obedientes inuitabat, sollicitos instruebat, renitentes uero acriter contestabatur, quia sicut fidelibus in diem iudicii digna esset retributio conferenda, ita et hos digne indignationis ultio sequeretur. Statuit etiam regulariter ut nubentes ob reuerentiam benedictionis ante  triduum coniunctionis eorum eis benedictio in basilica daretur. Tanta denique bona in se, largiente diuina gratia, habuit et de audientium profectibus, et de discipulorum sequacitate, et de uirginum consecratione, ut non uno tantum sit merito coronatus,  sed inter tantas ac multiplices coronas de coruscantibus meritis suis cinctus, totus in coronam Ecclesie demutetur.

46. Multi quidem emuli surrexerunt qui eius resisterent doctrine de gratia. Sed o felicitas emulanda! Etenim susurris et mala interpretatione quorumdam oboritur in Galliarum partibus contra predicationem Dei hominis frustra sinistra suspicio. Ob hoc antistites Christi ultra Iseram  consistentes, caritatis amore collecti, in ualentina  ciuitate conueniunt: ubi etiam beatus Cesarius infirmitatis solite causa, sicut disposuerat, properare non potuit. Misit tamen prestantissimos uiros de episcopis cum presbyteris et diaconibus, inter quos etiam sanctus Cyprianus Telonensis  magnus et clarus enituit, omnia que  dicebat de diuinis utique Scripturis affirmans, et de antiquissimis Patrum institutionibus probans, nichil per se in diuinis profectibus quemquam arripere posse, nisi fuerit primitus Dei gratia preueniente uocatus. Sed dum suam iustitiam querebant statuere  , iustitie Dei non erant subiecti, non reminiscentes Deum dixisse: Sine me nichil potestis facere. Et, Ego uos elegi, non uos me  . Et, Nemo habet quidquam, nisi illi datum fuerit desuper. Et per apostolum Paulum: Gratia Dei sum id quod sum. Et per alium: Omne datum optimum desuper est. Et propheta: Gratiam et gloriam dabit Dominus. Et quod tunc uere liberum homo resumat arbitrium, cum fuerit Christi liberatione redemptus, sub qua absolutione ualeat consequi perfectionis effectum. Quorum intentionibus  homo Christi dedit ueram et euidentem ex traditione apostolica rationem. Nam et beate memorie Bonifacius Romane Ecclesie papa eamdem colluctationem compertam  , calcata intentione iurgantium, prosecutionem S. Cesarii apostolica auctoritate firmauit: donante Christo paulatim Ecclesiarum antistites receperunt, quod optauerat diabolus repentina animositate cessare.

47. Hoc frequenter quibuscunque predicabat, dicens:  Si amas Dei uerbum, impectoratum utique retines quod ingessi, amori namque diuino congruebat decalogi summa perfectio: ut quod in te sibi caritas Christi deuinxit, reddas etiam ipse cum homine participata largitate commune. Sed ne parentum, amicorum, siue clientum de hoc alloquio nostro tantummodo credas animas esse pascendas, testor te coram Deo eiusque sanctis angelis, reus eris salutis mancipiorum tuorum quorumlibet infirmorum, si non eque illis, ut amicis uel parentibus, cum reuersus fueris, quod predicauimus ingesseris. Conditione namque tibi corporea in presenti subditum noueris esse mancipium, non perennitatis uinculo mancipatum. Iterumque ad eos quos fuerat allocutus dicebat: Quid diximus, fratres? quid disseruimus,  filioli? queso uos, qui fuerint nostri hactenus in collatione sermones? Si diligitis, retinetis; si retinetis, procul dubio dicta cordibus conclusistis. Taliter prouocando etiam inuitis studium retinendi extorquebat.

48. Ad prandium uero et ad cenam mense sue sine cessatione quotidie legebatur, ut uterque interior exteriorque homo satiatus refectione duplici letaretur. In hac ergo arcta constrictaque conclusione audientes cum sudore, fateor, et uerecundia grandi multi ante eum mox obliuiosi sunt agniti: dum pauci, quod peius est, commissam narratiunculam potuerant saltuosis compendiis replicare. In domo uero ecclesie sue, sicut illo presente, ita absente conuiuium semper preparatum est clericis, siue quibuscunque  aduenientibus. Nullus illo superstite tanquam ad extraneam ciuitatem, sed tanquam ad propriam domum Arelato uenit. Et quia de innumerabilibus eius hec pauca presumpsimus attingere, sufficiant manifesta, etiamsi celantur occulta. Rogamus tamen uos, sancti fratres Messiane presbyter et Stephane diacone, quibus de illo multa comperta sunt, pro eo quod ab adolescentia in obsequio ipsius fuistis, ut huic opusculo uestram collationem iungatis.





LIBER SECUNDUS. AUCTORIBUS MESSIANO PRESBYTERO ET STEPHANO DIACONO;
EX EDITIONE MABILLONII.




CAPUT PRIMUM. uaria miracula, quibus monita quedam uirtutesque interponuntur.


1. Messianus presbyter et Stephanus dixerunt: De sancti, beatissimique Patris et sacerdotis ac magistri nostri domini Cesarii conuersatione atque uirtutibus illa dicturi que uel simul uel sigillatim de eo cognouimus, uel cum sanctissimis cepiscopis  id est, domno Cypriano et domno Firmino atque sancto uiuentio  pariter uidimus; qui et ea que de ipso superius scripta sunt, ab initio referentes usque ad finem articuli concluserunt, et nobis permittere ac iubere dignati sunt, ut unusquisque nostrum, que sibi de gestis eius essent bene cognita, fideliter enarraret. Non indigemus, uel si nobis suppeteret eloquentia  secularis, quia omnem mundane facundie transcendit ornatum sanctarum ueritas actionum: ad quam plenissime demonstrandam illa nobis puritas simplicitasque sufficiat, qua ipse quoque beatissimus Pater miracula que a nobis sunt referenda perfecit, maxime cum frequenter hoc et ipse domnus communi habuerit in sermone, quia quod erudite diceretur, intelligentiam doctis tantummodo ministraret; quod uero simpliciter, et doctos simul et simplices competenter instrueret. Ergo ea, que ueraciter ab eo facta dictaue cognouimus, aggrediemur Deo propitio uerbis infucatis et integris, pro parte qua possumus, fidelibus auditoribus intimare, ut ex ipsis et infirmis compunctionem, et perfectis gaudium, et ad perfectionem tendentibus ministretur  exemplum. Incipiemus igitur, quemadmodum recordamur, breuiter opera eius sancta. Deo adiuuante, retexere.

2. Petri diaconi huius ecclesie filia, in qua omnis utilitas domus ipsius consistere uidebatur, languore graui faciente, triduo iam muta iacebat: pro qua re quodam die pedibus se beatissimi uiri prostrauit dicens: Miserere, serue Christi, senectutis mee, ora pro filia mea, quia confido tibi a Domino nichil esse negandum. Pone manum super eam, et salua erit. Iam enim per triduum muta oculis clausis iacet, horisque et momentis singulis exitum eius exspecto. Quo audito, motus et compulsus lacrymis senis, ad domum eius perrexit: ubi cum ingressus fuisset, et omnes in ipsa domo cum patre fortiter flentes uideret,  ad orationem prosternitur: ubi uelut alter Elias  ad caput eius inter angustias arce et lecti se  attraxit. Post orationem, quam cum lacrymis fudit, statim reuerti ad domum ecclesie cepit.

3. Erat enim consuetudinis eius, ut cum, spiritu sibi insinuante, preces suas exaudiri pro infirmis agnosceret, statim cum celeritate exinde discederet; ne si illo presente fieret quod ipse a Domino precibus impetrasset, aliqua arrogantie nasceretur occasio. Quia et reuera frequenter et dulciter quasi in figura, ut nemo intelligere posset, dicebat: Cui animarum cura credita est, fortiter debet timere corporum uoluptatem exercere. Denique simplicibus magis quam doctis istud diuina gratia concessit. Utinam  in his que nobis misericors Dominus dedit, discretionem nobis sibi placitam concedat! Istud tamen a nobis indignis minime est presumendum.  Discedente ergo eo  , cepit iterum atque iterum clamare pater post euntem: Noui quia, si Deum tuum precatus esses, filiam meam mihi reddidisset. Tunc ille unum de cubiculariis suis reliquit, dicens: uade, obserua ibi, et post paululum ueni, et dic mihi quid agitur. Necdum hora completa, et ecce illi nuntiauit: Domne, inquit, reuersa ad se est puella supra quam orastis; que hoc dicit: Domnus episcopus hic fuit, cuius orationibus reddita sum et sana facta. Pro qua re uenit pater gratias agens, et sibi iam per orationes uestras reuocatam a morte filiam protestatur. Nam, Domino hodie denique annuente, uiuens huius rei ipsa per se testis existit.

4. Sed licet  semper uirtutes faciendas excusent; is precipue seruus Christi,  et quando ad presens sibi prestari, insinuante Domino, confidebat, nec tunc temere arripere, sed caute subterfugere uolebat. uerum siue stetisset, siue fugisset, nunquam sibi postulanti defuit Deus. Quem ille in corde suo non solum in oratione et obsecratione, sed etiam in conuiuio, in itinere, in collocutione, in consessu, in prosperis, in aduersis, etiam in somno semper secum habuit. Denique nos ipsi, uel conserui nostri qui in cella ipsius manserunt, sciunt que dicimus, illum inter pausas somni, quas iam etas non solum exigebat, sed etiam pro infirmitate aliquoties premebat, spiritu semper uigilante diceret [sensus est imperfectus] tanquam admonens, qui psalmum diceret: Age dic. Nulli dubium est quod aut spiritualiter cum sanctis psallebat, aut  certe illud impleuerit propheticum: Ego dormio, et cor meum uigilat. Frequenter etiam in sopore positus  de futuro iudicio uel de eterno premio predicabat. Interea non est meorum meritorum, ut indignus preclara de famulo Dei referam  .

5. Cum igitur in cella ipsius diaconus in seruitio illius ad iudicium meum delegatus essem, curam inter reliqua etiam de nocturnis horis me iusserat habere. Itaque cum de cella inferiore, ubi manebam, foris egressus fuissem, quia in omnibus sanctus uir modum semper uoluisset custodire, precipue ad nocturnos  uigilantissime obseruabat, ut, absque id quod sibi peculiariter, Deo solo sibi attestante, dicebat, nullus suorum, qui secum manebant, ante horam legitimam excitaretur. Tunc per somnum lenta uoce dicebat: Duo sunt, nichil est medium: duo sunt; aut in celos ascenditur, aut in infernum  descenditur. Deforis ego reuertens ille euigilauit, et ait ad me: Quid, inquit? Iam hora est ad nocturnos. Ego dixi: Non est hora; adhuc sub tempore est. Et ille: uere hora est, et reuera sic erat. Tunc impleuimus nocturnos. Et ait ad me: Cuidam per somnum cum grandi intentione proclamabam: Duo sunt, non est quidquam medium, aut in infernum, aut in celos itur. Ego respondi: Consuetudinem tuam facis incessanter clamare. Tunc ego peccator arbitratus sum quod semper ille de Deo et cum Deo loqueretur. Hic enim, ut supra dictum est, sic omnium uirtutum amator fuit, ut nullum bonum fuerit, quod uel per se cum alacritate non exercuerit, uel cum feruore spiritus alios habere uoluerit et docuerit.

6. Inter omnia igitur bona que generaliter, ut  fierent, docebat, et mala que nulla omnino fieri pronuntiabat, precipue  infidelitatis, mendacii, superbie, atque luxurie uitia et ebrietatis impatientissime omnino abhorrebat. Iesu bone! quibus gemitibus, quibus suspiriis, quo fletu pro peccatoribus supplicabat! ut iam uideres hominem Dei tanquam in presenti conspicere miserum peccatorem ad gehenne supplicia destinari. Denique, secundum Apostolum, nunquam soli sibi uixit, nunquam pro se solo orauit.

7. Quodam igitur tempore, cum uelut ad cumulum meritorum suorum undique captiui Arelato redimendi non frustra exhiberentur, magna multitudo redemptorum ingenuorum et multorum nobilium  Arelato ab ipso uiro sancto quotidie pascebantur.  Tunc uenit ordinator ipsius, et cepit ipsum contestari et dicere: Captiui isti uadant, domne, per plateas, et petant unde comedant; quia si hodie consuetudinarie ab ecclesia pasti fuerint, crastino ad mensam tuam unde panes fiant non habebis. Tunc ille fiducialiter in cellam ingrediens, ad orationis consuetudinaria subsidia confugiens , petiit a Domino substantiam miseris dari. Nam si quis forte, ubi ille solo stratus orabat, casu superuenisset, fortiter abhorrebat. Itaque tam profuse fleuit, ut statim impetraret quod postularet. Tunc ergo inde exiens cum alacritate et fiducia, quodammodo infidelitatem ordinatoris obiurgans, uenerabili uiro Messiano presbytero tunc temporis notario dixit: uade in horreum  et ita scopa, ut nec quidquam granorum, si fieri potest, ibi remaneat; et fiant panes secundum consuetudinem, et omnes simul manducemus; et si crastina non fuerit quod manducetur, omnes ieiunemus, dummodo hodie bene nati homines, seu reliqui captiui, nobis sedentibus et bibentibus, non eant per plateas mendicare. uocans tamen unum e nobis, in aure eius dixit: Cras dabit Deus, quia qui dat pauperibus nunquam egebit. Etenim adhuc ipsis captiuis non licebat ad propria remeare.

8. Quid multa? Impletur quod iussit. Murmurabatur ab omnibus ecclesie conuiuantibus, unde essent ab hodie comesturi. Sed qui Elie prouiderat mulierem uiduam, ad quam ueniendo pauxillum sustentaretur, et isti sine ambiguitate, cum oraret, insinuauerat  omnia captiuis et peregrinis erogando, nichilque omnino sibi reseruando, semper uberius ditaretur. Denique alia die, qua pallentes lucescere metuebant hi qui ope ecclesie sustentabantur, et cum non minimis suspiriis exspectarent quid ageretur, Gundebaldus et Sigismundus  reges Burgundionum, scientes quam alacer seruus Domini ad opera misericordie festinaret, antequam lux ipsa diei claresceret, tres naues, quas latenas  uocant maiores, plenas cum tritico direxerunt. Et omnes qui pridie incredulitate famis periculo metuebant, uidentes quod Dominus seruo suo nunquam deesset, gratias cum gaudio Deo in necessitate subuenienti maximas referebant.

9. Quodam igitur tempore, patricius Liberius   insidiantibus Gothis, quos Wisigothos uocant, lancee  uulnere usque ad uitalia perforatus est. Et quia trans Durentiam periculum ipsum gestum fuerat, turbatis omnibus concurrentibus post percussorem, ille solus remansit. Periculo uulneris ipsius perterritus, et spe uite sue desperatus, quantum potest homo, donec fiat exsanguis, prope non minus quingentos aut eo amplius passus in aliam ripam propriis pedibus transfugit. Sed cum ad locum Arnaginem  , ubi homines uici ipsius occurrere potuerunt, peruenit, omnino sine ulla spe uel respiratione anime cadens iacuit. Hec enim pene omnis ciuitas nouit. Tamen, que dicimus, magnificentissimo uiro ipso referente, cum lacrymis et grandi admiratione uirtutes uiri sancti cognouimus. Tunc, inquiunt, uir ille referebat nobis: Nihil mihi in supremum meum halitum  aliud in memoriam uenit nisi cum lacrymis proclamarem: Omnia remedia cessauerunt; domnum meum Cesarium rogate, ut mihi subueniat. Quod nos per eum qui missus fuerat, cum uelocitate uerum esse cognouimus. Nam dum in agro sancti monasterii sui aliquantum et repausare et ordinare aliqua uoluisset, ibidem ceperat paululum remorari: et ecce subito qui missus fuerat, anhelans, uenit suppliciter deposcens: Cito propera, inquit, domne; filius tuus ut ante obitum suum illum uidens rogat. Et cum nullum sine medicamento penitentie de hoc mundo uir Dei uoluisset recedere, illum precipue sine hoc remedio non optabat abire. Statim etenim ad uicum Arnaginensem peruenimus. Ergo, sicut supra dixi, ea que uir ipse mihi ex plurimis  retulit indicabo.

10. Nam dum ita exanimis iaceret, ut non solum omnes reliquos suos, sed etiam nec coniugem nec filiam unicam agnosceret; tunc ipse cum sacramento dicebat, fuisse sibi uisum, humanam uocem audisse, que illi in era [forte aure] loquens dixerit: Ecce sanctus episcopus uenit; statim ad ipsam uocem oculos aperui, et ipsum famulum Dei uenientem cognoui. Sed ubi ad me accessit, manus illius, quantum necesse erat mihi, qui spem uite amiseram, osculari fortiter cepi. Tunc ergo, ut credo, Deo mihi peccatori inspirante, byrrum  ipsius domini mei apprehendi, et uulneri meo imposui. Sed cum ibidem paululum partem uestimenti eius tenuissem, in eadem hora sanguis, qui penitus non desistebat fluere, ita  deinceps cessauit, ut non solum sanitas, sed etiam uirtus maxima mihi redderetur. Et si permissus fuissem, caballo sedens ad ciuitatem nitebar properare.  Quod etiam apud nos, qui presentes fuimus, uerissimum esse constitit.

11. Igitur illustrissima femina Agretia  matrona eiusdem uiri, cum mulieris illius, que extremam fimbriam uestimenti Domini tetigit, infirmitate laboraret, non dissimilis fide et deuotione liberata est. Cum ad occursum eius uenissem, illa familiariter dignabatur meam paruitatem, infirmitatem suam ac si cum uerecundia matronali prodens, cepit sub obtestatione Domini multis precibus exposcere a me, ut unum pannum de tesseliis  illius, quem a nudo sui corporis habuisset, femine deferrem. Cumque ego in cella beati uiri dum essem, facile potuissem facere quod sperabat, timere tamen cepi ne unde illa sibi remedium petebat, ego peccatum ex furto incurrerem. Tunc cubiculario, ad quem uestimenta  sancta pertinebant, id indicaui, quod aliquis pro fide tessellum sibi deportari postulasset. Pro qua re unum uetustum mihi ille dare non distulit. Domine Iesu Christe, gloriosus es in sanctis tuis, et quis similis tibi? Tu tamen promisisti quod si quis in te crederet, opera que facis, et ipse faceret. Nam dum apud me iam seruatur pannus ipse deportandus, cum sero factum esset, ea consuetudo erat, ut ei, antequam repausaret [id est cubitum iret], tesselli adhiberentur calefacti ad focum, et aliis detractis adhiberentur. Exhibiti sunt, prout opus existimauit qui seruiebat. Cui ille: Non istos, inquit, sed alios, atque illum et illum talem uolo. Exhibiti sunt alii ueteres. Non est hic, inquit, quem quero, exquirens  quod non consueuerat, ut innotesceret, quod in spiritu preuidebat. Tunc nutibus ego et ille qui mihi dederat cepimus recognoscere quod seruo Dei furtum nostrum non potuisset latere: ut perspicuum et euidens esset quod famulus tuus, Domine, nobis indignis de donis illis, que ipsi tribueras, potuisset dicere: Tetigit me aliquis.

12. Tunc ego uelut pro illa, quam tu, Domine Iesu, per orationes serui tui sanasti, ego, inquam, timens et tremens, quod factum fuerat cepi seruo tuo fateri, dicens: Indulge, domne, egomet pannum quem queris habeo: filia tua.  Ille autem cum sibilo silentii: Tace, inquit: et cum grandi pietate apprehendens, adhuc etiam alium tessellum dedit mihi, et dixit: uade,  inquit, et porta ambos ad basilicam domini Stephani, et mitte illos sub altare, et ibi maneant, et unum, quem uolueris, porta mane ad eam que te rogauit,  et alium mihi reuoca. Sicut iussit indigno seruo suo, feci: et tamen, cui portauerim, nunquam a me requisiuit, nec tessellum repetiit. Cumque illa femina assidue exactrix esse non desineret, ut quod petierat deportarem, uidensque me eminus uenientem, porrectis porro manibus, antequam darem, iamque raptura quod exhibebam, impetu obuiam uenit. Que antequam de casula  , sub qua ipsum pannulum ferebam, erigerem, rapere, quod fidei alacritate poposcerat, festinabat. Ego uero, cum protulissem ipsum tessellum, dedi ei, illaque sibi super uestimenta sua circa se posuit, prius tamen oculis admouens, cum et deuotione deusculans, ut dignum erat, honorabat. Nec mora, statim adfuit, Domino tribuente, fidelis petitionis sue effectus. Et iam per  uestimentum serui Domini habuerunt, quod et post transitum ipsius habere noscuntur. Denique ut solebat ipsa fateri, cum ipsum pannum ad pectus suum posuisset, statim, uelut si qui solent aqua frigida respergi, ita omnia membra uel uene eius etiam cum paruo dolore in obrepilationem  suspensa sunt, ut corpus ipsius aliquantum horrore simul et tremore quateretur. Sed illico Domini misericordia adfuit, et fluxus qui erat discessit, et nunquam amplius ad ipsam rediit, impletumque est in ea: uade, filia, secundum fidem tuam fiat tibi.



CAPUT II. Miracula uaria per Sanctum patrata.

13. Factum est ut quodam tempore quatuor  ei  episcopi ad occursum uenirent, cum quibus ad lucernarium [id est uesperas] ad basilicam Sancti Stephani descendit. Cumque expleto lucernario benedictionem populo dedisset, egredientibus illis, mulier quedam in salutatorio  occurrit: que tam horribilem infirmitatem incurrerat, ut die noctuque incessanter manus ei ita inter se colliderentur, quasi aliquid uoluentes. Que lacrymabiliter clamauit: Domne Cesari, miserere infelicis; ora pro me, ut mihi manus mee reddantur. Illius ut erat consuetudo, in orationem cum aliis episcopis prosternitur. Cumque uterque surrexisset, inclinato capite uni de sanctis episcopis  dixit: Iube, domne, rogo, signa manus mulieris istius. Qui obedientissime paruit, sed nichilominus prefate manus mulieris solito uoluebantur. Illa uehementius clamans, dixit: Domne Cesari, ad te clamo, te rogo, tu signa. Iterum in oratione procubuit, erigensque se, crucem super infirmas manus fecit. Que statim steterunt. Mulier uero, Deo et uiro sancto gratias agens, incolumis reuersa est.

14. Nam ad oleum benedicendum competentibus diebus in baptisterio  annis singulis ueniebat. Et ingrediens cucumula  , cum ad consignandos infantes sederet, paruuli illic pueri uel puelle a parentibus missi certatim currebant exhibentes uascula cum aqua, alii cum oleo, ut eis benediceret. Cumque hi qui deferebant contra se urceolos et ampullas,  pre multitudine populi, comploderent, sonus audiebatur percutientium et uidebatur: et tamen uitrum in quo benedictio serui Christi effusa fuerat nunquam confractum est.

15. Quodam alio tempore, dum dieceses  uisitaret, et ad castellum quod Luco  dicitur uenimus, erat ibi matrona quedam Eucheria [al. Euthyria] nomine, que ancillam suam offerens ante pedes eius prostrauit: pro qua ut Domino supplicaret, lacrymabiliter exorabat. Ille autem causam perscrutans, ut erat uir Deo plenus et in omnibus perscrutantissimus, quid infirmitatis haberet interrogauit. Dixerunt: Demonium quod rustici Dianam  appellant; que sic affligitur, ut pene omnibus noctibus assidue cedatur, et sepe etiam in ecclesiam ducitur inter duos  uiros ut maneat: et sic flagris diabolicis occulte fatigatur, ut uox continuo ipsius audiatur, et eis qui sibi adherent respondere penitus non possit. Tunc omnibus qui cum seruo Christi aderant poscentibus ut rei ueritas appareret, uidere petierunt. Permittente igitur ipso domno, sanctus Lucius presbyter et Didymus diaconus, qui eo tempore per parochias ambulabant, ad eam secretius uidendam properauerunt, in quorum etiam obsequio perrexi. Si mihi fideles credunt, coram Deo dico, oculis meis uidi plagas, quas ante aliquos dies in dorsum et in scapulas acceperat, in sanitatem uenire; pridianas autem et in ipsa nocte  impressas recentes inter illas intextas, quas prius perpessa fuerat. Tunc iterum exhibita ante illum, ita turbatis oculis confusa et auersa ab eo facie apparuit, ut omnibus appareret in faciem serui Dei minime eam posse respicere. Sed ille capiti eius manum imponens, benedictionem dedit; deinde oleum benedixit, ex quo eam nocturnis horis perungi iussit; statimque ita sana facta est, ut deinceps tentatio demonis ad illam non reuerteretur.

16. Alio uero tempore cum in dieceses uenissemus, infans annorum circiter octo clericali habitu degens in altario uenit: ubi post predicationem , cum se de cancello ad altare reuocasset,  missam iam ceperat celebrare. Homo uero ipse grauiter a spiritu nequissimo cepit uexari: nam tremore et spumis horribiliter quatiebatur. Tunc omnes terror non modicus inuasit. Ille uero oculos in celum eleuans, preces ad Dominum pro recuperatione eius direxit, et cepit iterum omisso illo ad missas faciendas se conuertere. Tunc quidam presbyter Catarascensis Ecclesie, Ursus nomine, infantulum ipsum ante pedes eius proiecit. Quod ille egre suspiciens, ait: Parcat tibi, inquit, Deus, benedicte: istud aliorum opus est, non meum. Et licet ille propter humanam arrogantiam denegaret, non tamen seruo suo defuit uirtus diuina. Statim ergo ubi ante pedes eius puer ipse proiectus est, sanus surrexit; nec unquam ad eum spiritus nequam rediit, quem  etiam subdiaconem in ipsa ecclesia uidi  .

17. Nam cum ad Citaristanam  parochiam uenisset uisitandi gratia, cuiusdam Nouati hominis [al., nominis] filia tam nefandum et noui generis demonium uidebatur incurrisse, ut si quando pedem extra ostium domus sue misisset, statim multitudo coruorum in faciem ipsius lacerantes irruebant, et illam tremore quassatam uel cum spumis uolutantes, omne illius nudum quod reperissent corpus, hoc est faciem, ceruicem, uel quidquid aliud inuenissent, deturparent. Que dum ad sanctum uirum fuisset exhibita, usque ad basilicam quam ingressa est, ubi uir Dei erat, superuenientes coruos nos uidimus super eam uolitantes. Non tamen iam uel tunc ausi fuerunt importuni irruere. Nam cum ante ipsum uenisset, uidens  faciem ipsius deformiter laceratam, nobis secrete dixit: Nunquam isto genere diabolum insidiatum alicui uel legi, uel uidi, uel audiui. Tunc ante sanctum altare super caput eius manum imponens, oleum benedixit, eique oculos et aures perunxit, cunctisque uidentibus, per plateam ad domum suam sana reuersa est; et per biduum, quod ibi fuimus, ad ecclesiam processit, incursusque ille deinceps ad ipsam nunquam reuersus est.

18. Deuoluto hinc tempore uenit ad agrum ecclesie nostre, ubi et dieceses sunt, quod Succentriones   uocatur. Balnearia ibidem grandibus fastigiis constructa sunt: ubi si quis momentis singulis casu transiret, statim per nomen clamabatur: illico sibi ingentia saxa aut ante pedes, aut post se cadentia cum metu aspiciebat, cauentes uniuersi ne inde unquam preterirent. Unde etiam monebantur omnes nescientes ne in illud periculum inciderent, unde pretergredi non audebant. Cum ecce uir Dei ibidem requisita [forte requisitus] ad aliam ecclesiam pergeret, clericus, cui cura erat illius portare baculum  oblitus est, in quo ministerio inutilis ego seruiebam. Tunc loci illius incole, cum eum inuenissent, gaudentes dicebant sibi a Domino prestitum ut aliquid illius reperissent; mirantur et agunt Deo gratias, uirgamque ipsam de pariete  suspendunt; statimque effugate sunt insidie diaboli, et ultra nulli in loco nequissimum malum facere usque hodie aduersarius ipse presumpsit.

19. Accidit etiam eo tempore ut unus ex Galliis quidam Benenatus nomine, non opere, uenerit, quique se deploraret cum nepotibus suis captiuum esse. Habebat puellam paruulam, quam uirili habitu induens, ad ipsum demonstrat, dicens: Hic nepos meus est, et mecum cum sorore sua, que post nos huc properat, captiui detinentur. Tunc uir Dei dolens de captiuitate eorum pro affectu quem ei Dominus ab infantia inspirauerat, illum qui puellam ipsam exhibuerat, et ipsam uelut puerum credens, blande osculatur. Igitur accepta uterque redemptione, ubi applicuerunt, reuertuntur. Post biduum iterum puellam  ipsam, uelut in habitu proprio ut amplius solidos acciperet, reuocat. Hoc uero agebatur per suggestionem sancti uiri Iacobi presbyteri, qui sancta simplicitate sua omnia illum in ueritate queri insinuabat. Tunc et huius puelle accepit iterum redemptionem. Nam quorum tunc sollicitudinis fuit cognouerunt quod ipsam postea exhibuerat, quam prius uirili habitu ostentauerat. Quod cum indignatione sancto Dei non solum ego illi, sed etiam supradictus presbyter simul et cum uerecundia suggerebant [Barralis, suggerebat]. Tunc ille, ut erat circa peregrinos semper mitissimus et benignus, presbytero dixit: Noli, inquit, tu sancte irasci; tu bene fecisti peregrinum commendare; tibi pro bona uoluntate tua redditurus est Deus  mercedem. Et illi misello parcat Deus peccatum hoc, qui me fecit puellam osculari; et hoc premium puella ipsa percipiat, ut, quia etsi indignum sacerdotem osculari presumpsit, talem sanctimonialem faciat, ut alium uirum nunquam osculetur. Sed quia futurorum arbiter Deus sciuit illam sine dubio in uirginitate perdurare non posse, ne serui Dei oratio irrita fieret, alia statim die de hoc mundo discessit. Hec Arelato ad basilicam Apostolorum, ubi ipse metatum habuerat, celebre acta noscuntur.

20. Alio uero tempore matrona quedam in urbe  Massiliense  casu pedem sibi luxauit, ita ut per tempora multa pedem ipsum in terra ponere non posset; sed manibus sustentata seruulorum suorum, uix ad ecclesiam duci poterat, ualidissimum sustinens dolorem. Sed quia multe sunt miserationes Domini, quando ipse uoluit, causas effecit ut uir Dei ad ciuitatem ipsam ambularet. Audito mulier aduentu ipsius, fecit se ad eum salutandum adduci. Que accepta ab eo oratione et benedictione, nichil ipsi de causa sua presumpsit suggerere. Sed regressa ab eo, ad sellarem  ipsius appropinquari se permitti rogauit. Que de supersellio, qui sellam tegebat, locum debilitatum fideliter tangens, statim pristinam sanitatem recipiens, tanquam si malum non fuisset perpessa, pedibus suis, nullo sustentante, incolumis reuersa est, Domino  usque in diem presentem gratias agens.

21. Quodam igitur die  hac in ciuitate cuiusdam Ioannis domum apprehendit ignis, uicinam uirginum monasterio. Appropinquare igitur cepit, ut nulli dubium esset omnia ibidem concremanda. Turbate igitur ancille Dei, quibus exire foris non licebat, libros uel res, cellas [forte sellas] et seipsas per cisternas iactabant, ubi Deo dispensante tunc aqua deerat, ne illas desperatio perturbaret. Currentesque prepositi monasterii, nuntiauerunt patri ipsarum, eo quod iam in proximo esset celle sue. Ille festinanter egressus media nocte per murum ad locum ueniens ubi flamma erat, orationi se prosternens [pro prosternebat], ipsisque mandans et de muro clamans: Non timeatis, benedicte. Mox seuiens  flamma uirtutis sue dimisti incendium.

22. Nec hoc silebo. Quodam igitur tempore in Alpinis locis factum esse celeberrimum predicatur. Dum cuiusdam fines nobilissimi uiri tempestas assidua perniciosa infusione contereret, cunctosque fructus loci illius uis grandinis deuoraret, ita ut annis singulis nulla ibidem spes subsidii remaneret; cessitque iterum ut baculus eius casu ibidem remaneret, de qua uirga possessor ipse crucem fieri iussit, quam eminentiori loco fide armatus infixit, ut, ueniente lapide, contrairet uirga discipuli, crux magistri. Tantam ibidem Deus ob honorem serui sui dignatus est operari uirtutem, ut ibi postmodum maximam ubertatem daret, unde repulerat tempestatem.

 Item quadam die domum uincentii cuiusdam comprehendit ignis, cuius solarium ex ligno factum flamme cedebat. Ille uidens se nichil ualere posse, quanta potuit uelocitate ad ipsum domnum perrexit, genibus aduolutus rogat ut oraret. Egressusque foras, crucem contra flammam fecit, que continuo rediens, ita sopita est, ut nec signum paruisset in solarii tabulis.



CAPUT III. Alia miracula; cura instruendi discipulos, et quosuis ad penitentiam hortandi; uirtutes et uisiones.

 23. Retulit etiam nobis nuper quidam presbyter, quod ante aliquot annos, dum adhuc laicus esset, filia sua a demonio uexabatur. Qui merens et lugens uni ex amicis suis dixit: Quid faciam infelix, quod filia mea a demonio uexatur? Melius mihi fuerat ut nec nata, aut certe mortua fuisset. Cui ille respondit: Noli flere, sed uade, duc eam ad domnum Cesarium, et offer eam illi secrete, ut curet eam. Ille uero nichil dubitans uenit Arelato, et uadens occurrit ei, et prostrauit se ad pedes eius cum lacrymis, dicens: Domne, miserere misero mihi; cura filiam meam. Qui sollicite interrogans quid haberet, respondit: Demonium. Dixit ei: Tace, et reuertere ad domum tuam. Mane cum matutine dicuntur, reuertere et adduc tecum puellam ipsam, et matrem eius, et obserua  [id est exspecta] dictis matutinis in atrio Sancti Stephani; et cum secretum uideris, ueni ad cellam et appella. Ille uero fecit, sicut iusserat. Ipse autem secrete egrediens, et genua in terra figens, cum patre et matre puelle orauit, erigensque se signauit eam et dimisit sanam.

Iterum ambulans per plateam ciuitatis, uidit econtra in foro hominem qui a demonio agebatur. Quem cum attendisset econtra, manum sub casula habens, ut a suis non uideretur, crucem contra eum fecit; qui statim a tentatione inimici absolutus est.

24. Nam illud quam sanctum et dulce erat, cum per dies incessabiliter opportune uolentibus, importune nolentibus, uerbum Dei ingereret: cum iam sero pausare uenisset, ut uel ipsius hore momento  de Scripturis diuinis et de instructione sancta non uacaret, aiebat ad nos: Dicite mihi, inquit, quid cenauimus hodie? qualia fercula habuimus? Nos tacentes suspirabamus, quia illuc intellectus noster ducebatur, quo ille solitus erat nos prouocare, quod de cibo spiritali loqui uolebat; et ideo nos interrogaret. Dicebat iterum: Scio, inquit, quod si sollicitus fuero quid cenauerimus, etiam et quid prandidistis [prandistis] retinetis. Si autem interrogemus, quid ad mensam lectum sit, non recordamur. Unde datur intelligi quia illud nobis, quod retinemus, dulciter sapuit; illud uero quod non retinemus, non solum saporem in palato cordis nostri nullum prestitit, sed etiam fastidium forsitan fecit. Et ingemiscens dicebat: O infelix obliuio bonorum, cui [pro  qua; alii, quia] nichil infelicius! Et incipiens ab initio, quod lectum fuerat uel expositum, repetebat; nobisque misellis uoce prophetica cum gemitu dicebat: Colligite, colligite triticum dominicum; quia dico uobis, non diu erit ut colligatis. uidete quod dico. Colligite quia quesituri estis istud tempus; uere, uere quesituri estis istos dies et ualde desideraturi.

25. Quod etsi tunc abusiue desidia nostra suscipiebat, iam tamen nunc uenisse probamus, quod  dixit. Illud propheticum in nobis impletum est: Mittam uobis famem in terra, famem, inquit, non panis et aque, sed audiendi uerbum Dei. Licet predicationes quas institunt recitentur, tamen cessauit illa incessabilis uox que implebat illud propheticum: Clama, ne cesses, hoc sepius dicens: Palatus cuiuscunque cum uerbum Dei fastidit, anima eius febricitatur; cum ad sanitatem uenerit, tunc esurit et sitit quod, dum infirmatur, repudiat et negligit. Nam illud dulcissimum et sanctissimum recinium  quis uerbis unquam ualeat explicare! Sic, inquit, dicebat ad nos seruus Christi: Cenam, inquit, iam ut potuimus expediuimus. Ab astantibus uero uel a cubiculariis suggerebatur  ut se pausaret.  Ille respondebat: Bene, inquit, dicitis. Sed exspectate modicum. Tunc cubicularii: Domne, quid dicis? Exspectat diu mensa, multum dicendo lassasti, et hucusque non tacuisti, iam paululum refice. Ille cum summa dulcedine iterum respondebat: Bene, inquit, dicitis; sed quia cenam expediuimus, recinium nullum facturi sumus.

26. Incognitorum conscius nouit quod dico: quia Spiritus sanctus cum cepisset per ipsum eructare, omnium uitia ita replicabat, et flagellis eruditionis sue ita cedebat, et medicamentis diuinis liniens, ad sanitatem sine ulla mora reuocabat; tanquam spiritualis et sanctus organarius  corda tangebat singulorum; ita ut exeuntes ab ipso, nobismetipsis de eo quod dictum fuerat, aliquantum resonaremus, dicentes:  Hinc tibi, Deus, gratias unusquisque ex nobis referat, quia iam non retineo malefactum, nec furit animus meus contra illum fratrem meum: quia utique uera sunt que seruus tuus predicat, et malo iniuriam pati, quam in die iudicii mihi iste sanctus in testimonio exhibeatur. Ille alius de superbia eadem dicebat, aliusque de inuidia, alius, qui de quolibet uitio laborauerat, similiter dicebat; omnesque sani animo et releuati ad cubilia nostra, Deo gratias agentes, reuertebamur.

27. Nam qualem uultum, Deus bone, plasmator sancte, qualem faciem, qualem personam quis potest unquam exponere? Nos uero desideramus in te, sancte Pater, doctrinam, formam, uultum, personam, scientiam, dulcedinem, quam specialem a Domino  inter ceteros homines habuisti. Quam sancta fuit uita tua, quam purus et dulcis affectus! Domine Iesu, quanta ei dederis quis potest uei cogitare, non dicam uerbis exponere! Nam cum ad benedicendos fontes procederet, sicut hi qui uiderunt, et que dico audiunt, testes ipsi sibi idonei sunt, quia sibi credunt. Quis enim unquam terrenum hominem eum esse in processione illa credidit? Domine Deus celi, fiducialiter pro ueritate dico, quia per istos quadraginta annos, quibus administrauit, quicunque eum illa die uiderunt procedentem, tanquam si nunquam ante uidissent, sic semper in oculis omnium nouus apparebat. Resplendebat cum anima uultus eius, quia reuera uita eius profectibus continuis sic crescebat, ut semper seipso fieret melior. Non immerito  extrinsecus apparebat quod intrinsecus gerebatur.

28. Huic uero uisitationes non solum quorumcunque sanctorum multoties ostense, uerum etiam, quod est super omnia, Dominus iehsu cum omnibus discipulis suis se in uisione ei reuelauit. Quod non passim ille iactauit, aut spiritu exaltatus est  , sed uni tantum satis fideli persone sub sacramento, ut taceret, ita confessus est, qui coram Deo asserit factum fuisse. uerum etiam et ante biennium transitus sui cuncta preparatio, quam percepturus erat pro omnibus operibus suis in celis, in spiritu ei ostensa est, et dictum est ei: Letare in Domino, quia ecce que percipies pro seruitio tuo. Et quia multa sunt adhuc satis et magna que propter prolixitatem preterimus, plerique hi qui nobiscum illa  norunt, dolebunt nos procul dubio pretermisisse tam plurima, que utique nobiscum sciunt. Quos, ut ignoscant rogamus, quia satis indecorum est et onerosum aut barbarum eruditis auribus diutius loqui presumere; aut mutum, cum loqui non possit, uelle amplius mussitare. Det Deus ut prius finem habeamus, quam de amore, de nutrimentis, de caritate, de predicatione, de omnino sancta recordatione domni nostri sanctique Patris nostri Cesarii finem in animis nostris faciamus. Tamen que etiam, antequam ista scriberentur, post transitum ipsius de reliquiis eius acta sunt, pauca referam.



CAPUT Iu. Miracula quedam post mortem patrata; etas sancti et tempus episcopatus; pia ad mortem preuisam preparatio et beata mors; dolor omnium in eius obitu et sepultura.


29. Chartarius  publicus nomine Desiderius, cum multo tempore quartanis febribus fortiter ita urgeretur, ut etiam preualida iuuentute careret; aquam unde corpus illud sanctum lotum est, paululum hausit, atque etiam ita sanatus est, ut non solum febris ipsa iuuenem non repeteret, sed etiam uirtus et robur pristinum in ipso, Domino annuente, rediret.

Filius uero illustris uiri Salui, cum tertianis febribus satis grauiter urgeretur, et, ut est studium talis uiri, crebris potionibus huic infirmitati competentibus illum studeret mederi, nichil prorsus iuuari potuit. Tunc ut Christianus: Curre, inquit, fili, et quere aquam unde domnus episcopus lotus est, aut certe  de uestimento suo reliquias laua, et bibe, et Dominus dabit sanitatem. Statim ut factum est, omnis febris, et quidquid incommodum fuit, ab eo discessit.

Filius etiam illustris uiri quondam Martiani grauiter febribus incommodis sic angebatur, ut etiam a medicis desperaretur. Ille uero, ut Deus inspirat propitius, quibus uult mederi, fide et alacritate cepit petere ut aliquid quod de uestibus famuli Domini erat, ipsi lauatum bibendum daretur. Tunc ad me, uel ad reliquos absentes, qui inde sibi aliquid reseruarant, curritur; apud quempiam quesitum, inuentum, datumque est de uestimento quod exhibitum est, aquam ipsam sumpsit, sanusque effectus est, huiusque miraculi testis per seipsum existit.

 30. Alias uero, eunte me per plateam, Francus quidam, iam totus frigore quartane febris incuruus atque tremebundus, ante me ambulabat. Et cum uelociter ire disponerem ego, quo ceperam, cepit post me clamare: Benedicte, si habes, da mihi de drapo  sancti Cesarii propter frigoras [frigora], quia multis ualet, uolo bibere. Ego, qui uelociter properare uolebam quo ceperam, dixi: Si me exspectas, crastino do tibi quod queris. Ille uero ait: Ego hodie habeo diem, et iam totus tremo; quando te exspectare habeo? Tunc ego non otiose mihi illum in platea toties ante positum cogitans, dixi ad eum: ueni, iuuenis, ego tibi dabo quod queris. Statim ambo rediuimus; et cum in cella mea ingressi, manus uterque lauassemus [lauissemus], protuli linteum  ex quo sanctum corpus dulcis domni [al. add. boni] tersum fuerat. Tuli ego paruulam partem, ut darem ei; et ille Francus cum grandi furore [al. timore] ait ad me: Tolle, homo, quid mentiris? Ego audiui quod ille Benedictus non linteum, sed pannos in usum  habuerit, quod ego lauare uolo, et de aqua desidero bibere. Tunc ego cum lacrymis dixi: Bene dicis, uerum audisti. Sed hinc [id est hoc linteo] corpus ipsius sancti quando transiit detersum est. Et ille: Da ergo, inquit, si sanus sim. Acceptura [pro accepto linteo] itaque statim in eadem hora a Domino sanitatem sensit.

31. Sed quia beneficia orationum serui Domini, que corporibus et animabus Christus per illum prestitit, omnino nulla lingua ualet ut dignum est expedire, licet rusticitas mee eloquentie quasi fatua resonet, quia nec peritus sermone existo, tamen cum sapientibus sermo est, pauca etiam testimonia magna sunt rerum emolumenta; sensus suos pro testimonio habent qui fideli mente uera dicta suscipiunt. Illud  tamen non preteream quod nuper in cella sua cessit, ubi corpusculum quieuit, ex qua ad superna migrauit. Dicentibus sanctis fratribus inibi capitella  , ipsis prestantibus [al. presentibus], unus de cubiculariis, quos in obsequio habuit, dum cicindelem  concinnaret, de manibus ei super lapidem lapsus est: qui nec uersit [id est uersus est], nec fregit, nec exstinctus est.

32. Dum ergo hic euangelista, ut legimus, eximium summumque uerbi opus opportune importune agit, dumque sacrum complet officium, adest Dei nutu, non tradente ipso, ut criminabantur Ariani, sed tamen iugiter exorante pro omnibus, cum tranquillitate et quiete in Arelatensium ciuitate gloriosissimi Childeberti   catholicissimum in Christi nomine regnum, cum uirtute mansuetum, cum seueritate commune, cum humilitate conspicuum, sacerdotes Domini non terrore concutiens, sed ueneratione constringens. in Galliis eminentius omnibus, in Ecclesiis cunctis equale priuilegio, celsitudine, ciuitatem humanitus recognoscens. De hoc ergo homo Dei refectus pariter et letus despexit Ariomanitidas minas et crebras accusationes, falsiloquia, simulationes confictas. uidit ergo et letatus est, appositusque ad patres suos in senectute bona in Christi nomine plenus dierum.

33. Cum ergo crebro semianimem redderet ipsum conspectibus nostris infirmitas; et inter hec septuagesimum tertium gereret totius uite tramitis annum, e quibus quadragesimum in pontificatu uerteret circulus  gyrum; animaduertit per spiritum imminere transitus diem, et inter non modicos quos patiebatur dolores, sciscitatus est quam in proximo esset beatissimi Augustini depositionis dies. Et cum imminere commemorationem ipsius didicisset, Confido, ait, in  Domino, quod meum transitum non longe diuisurus est ab ipsius; quia, ut ipsi nostis, quantum dilexi eius catholicissimum sensum, tantum me, etsi discrepantem meritis, minime tamen reor distantia longiore depositionis mee diem ab eius obitus tempore sequestrari: interea crescit additurque exitus Isrel de terra Aegypti, id est anime sancte de hoc mundo corporalis uite migratio.

34. Iubet ergo se monasterio uirginum, quod ipse fundauerat, sella famulantium manu gestari, quasi consolaturus anxias, quibus suspicio transitus sui abstulerat somnum, et cibum obliuio. Psalmorum quoque sono lacrymis intercluso, mugitum pro cantico, et gemitum pro Alleluia reddebant. Consolatis igitur compellatisque filiabus non alacritatem contulit,  sed merorem accumulauit. Etenim in promptu erat agnoscere iam migraturum esse ad diuinam patriam pium Patrem. Alloquitur itaque primam, quasi more et dulcedine sua ultra ducentarum puellarum uenerabilem Cesariam  matrem, et consolatur, atque ad palmam tendere superne uocationis hortatur; et ut teneant regulam quam ipse ante aliquot annos instituerat, monet; sicque etiam taliter easdem testamento suo  , succedentibus etiam sibi episcopis, et reliquo clero prefecture, uel comitibus, seu ciuibus per epistolas suas commendat, quatenus minime perferrent tempore post futuro laborem. Erat constitutio ipsius monasterii eo tempore annis plenariis 30  . Dat ergo eis orationem et benedictionem, uale ultimum dicens, illis rugientibus, ad ecclesiam  reuertitur. Tertio namque die post sancti Genesii   festum, id est uI calendarum Septembrium ante diem depositionis sancti Augustini antistitis, et post diem dedicationis monasterii sui cum iam  , ualedixisset pridie cunctis, imminente hora prima, inter manus qui aderant pontificum, et presbyterorum, ac diaconorum, beatam animam letus emisit ad Christum.

35. Sancti etiam corporis uestimenta ita a diuersis lamentantibus uel fidelibus populis pia uiolentia diripiebantur, ut assistentibus nobis presbyteris ministrisque uix potuerit uel a suscipiendarum reliquiarum patientia reuocari. De quibus iugiter, Deo prestante, sicut superius dixi, infirmorum curationes creberrime celebrantur. Admirabile quidem gaudium fecit in celis, in terris uero intolerabilem luctum reliquit; quem luctum non solum boni, sed et si qui  mali uiderunt, simul participarunt. Nam quis in exsequiis illis sanctus uel extraneus propter lacrymas psalmum cecinit? Sed omnes omnino boni maliue, iusti et iniusti, Christiani uel Iudei, antecedentes uel sequentes uoces dabant: ue, ue, et quotidie amplius ue, quia non fuit dignus mundus diutius talem habere preconem seu intercessorem. Sepultus itaque est in basilica Sancte Marie semper uirginis, quam ipse condidit, ubi sacra uirginum corpora de monasterio suo conduntur. Nos quoque fideli deuotione et sedulitate debita ueneremur in terris, cuius anima confidimus, gaudemus, et gloriamur, quod prefulget in celis, ad laudem et honorem Iesu Christi Domini nostri, qui cum eterno Patre et Spiritu sancto uiuit et regnat Deus per infinita secula  seculorum. Amen.





OPERUM PARS PRIOR. SERMONES. *



I.

S. Cesario Arelatensi ascripti sunt sermones sequentes Appendicis tomi quinti S. Augustini operum, nempe:

Sermones 2, 4, 8, 10, 11, 12, 13, 15, 16, 19, 22, 28, 29, 34, 35, 37, 38, 40, 41, 42, 44, 45, 63, 66, 69, 76, 78, 89, 91, 93, 104, 107, 110, 112, 115, 116, 129, 131, 139, 145, 173, 174, 224, 225, 228, 230, 244, 249, 253, 256, 267, 269, 279, 281, 286, 288, 289, 292, 293, 301, 303, 305, 307, 308, 309, 313, 314.



II.




HOMILIA PRIMA. De Paschate.


Exsulta, celum, et letare, terra. Deus iste amplius ex sepulcro radiauit quam de sole refulsit.  Doleat infernus, quia resolutus est; guadeat, quia uisitatus est.

Resultet, quia ignotam lucem post secula longa uidit, et in profunde noctis caligine respirauit. O  pulchra lux que de candido celi fastigio promicasti, et inter fluenta sulphurea sedentes in tenebris et umbra mortis subita claritate uestisti. Confestim igitur eterna nox inferorum Christo descendente resplenduit. Siluit stridor lugentium ille, soluta sunt onera catenarum, dirupta ceciderunt uincula damnatorum. Attonite mentis obstupuere tortores. Omnis simul impia officina contremuit, cum Christum repente in suis sedibus uidit. Mox igitur ferruginei ianitores descendente Christo talia inter umbrosa silentia ceci, metu incubante, submurmurant: Quisnam, inquiunt, est iste terribilis, et niueo splendore chorus? Nunquid noster talem excepit tartarus, nunquid in nostram cauernam talem euomuit mundus? Inuasor est iste, non debitor; exfractor est,  non peccator; iudicem uidemus, non supplicem; uenit iubere, non succumbere; erumpere, non manere. Ubinam putatis ianitores nostri dormierunt, cum iste bellator claustra nostra uexabat? Hic si reus esset, superbus uel audax non esset. Si eum aliqua delicta fuscarent, nunquam fulgore suo nostras tenebras dissiparet. Sed si Deus est, quid in sepulcro facit? Si homo, quid presumpsit? Si Deus, utquid uenit? Si homo, quare captiuos soluit? Nunquidnam iste cum auctore nostro composuit, aut forte ipsum aggressus uicit, et sic nostra regna transiuit? Certe mortuus erat, certe uictus erat. Illusus est preliator noster in mundo; nesciuit quam hic stragem procuraret inferno crux illa fallens gaudia nostra, parturiens damna nostra. Per lignum ditati sumus, per  lignum euertimur; perit potestas illa semper populis formidata. Nullus huc uiuus intrauit, nemo carnifices terruit. Nunquam hoc in loco fuligine et nigra semper caligine cecato iniucundum lumen apparuit. An forte sol de mundo migrauit? Sed nec celum nobis astraque parent, et tamen infernus lucet. Quid agimus? Quomodo uertimur? Defendere contra istum non ualemus cruentas domus, et obtinere nostri auerni custodiam non ualemus! Male turbati sumus. Lumen obtenebrare nequiuimus, insuper et de nostro interitu formidamus.



HOMILIA II. De Paschate.

Magnum et admirabile Pasche et baptismi sacramentum  iamdudum etiam in ueteri Testamento uel lege nouimus consecratum. Celebre a seculis est, cum B. Moyses populum Domini de Aegypto et de iugo indigne seruitutis educeret , celebre est facere plebi transitum maris Rubri profundum natura rerum obstupescente potuisse. Hic primo loco diligentius inspiciamus, quid talis seruitus, uel quid talis transitus edificationis possit afferre: quia et B. Apostolus dicens hec omnia in figura facta sunt illis, in celesti auctoritate confirmat illius temporis signa atque miracula ad future redemptionis pertinuisse mysteria. Sic enim ait: Patres nostri omnes sub nube fuerunt et omnes mare transierunt, et omnes in Moysen baptizati sunt in nube et in mari.  Nostris ergo iam tunc sub illius populi ducatu nostris commodis militabat diuina uirtus, prediues in beneficiis, sed semper in promissis. Dux quidem erat eis B. Moyses, sed eos in columna lucis et nubis Filius et Spiritus S. precedebat. Hoc loco agnoscamus imprimis quod plebs que prepositos suos studet audire, Deum sequitur, et per Deum hominem peruenit ad salutem. Ergo filii Isrel ad libertatis et quietis et regni sedem per difficiles itineris uias ducis Moysi et sacerdotis sui dum non reluctantur imperio, Dei meruere comitatum. Nec immerito eos hostis non attigit: Lux precessit, fluctus expauit. Sic Propheta testatur. Et increpauit, inquit, mari Rubro, et recessit . Et iterum: Mare uidit et fugit . Quid uidit? Hoc itaque quod in baptismo  credi debet. Sine dubio illud terribile profundum atque secretum assistentis inhorruit maiestatem, et ad presentiam sui cessit auctoris. Et ideo filii Isrel securi uel inter undas transeunt, uel sub undis, cum super eos prerupte uastorum gurgitum moles pendentibus dextra leuaque fluctibus imminerent, cum creatura insensibilis elementi factorem suum sentiens, transmeantibus circumflua preberet uiam, et in persequentes pararet refusa uindictam. Secundum hec, si et nos uitia et crimina quasi Aegyptum reliquimus, et currat unusquisque nostrum intento corde post Christum, auctorem peccati diabolum Christianus idem Hebreus Aegyptum non timebit. Talis est enim natura et infirmitas inimici: te recedente cedit, et per dorsum tuum, si legem  Domini tanquam Moysen sequaris, ingreditur. Ecce hostem, quem fugisse uicisse est. Iam primum durissima illa Aegypti tyrannica seruitus, quid aliud preferebat, quam diabolum super humanum genus peccatorum exercere dominatum. Quid, inquam, aliud erant illa uilia et horrenda in luto et paleis Pharaonis imperia, nisi feda atque terrena diabolice uoluptatis officia, et uitiorum detestanda contagia? Siquidem infructuosa et inania uite huius opera palee sunt. Palee, inquam, nimium flammis amica materia.

Sed et hoc ipsum quod Pharao paruulos Hebreorum pueros iubet interfici, et feminas reseruari, diaboli utique speciem preseferens, inimicus spiritus, et amicus carni, inuidens uirtuti, consentiens  uoluptati: fortitudinem prefocabat, concupiscentias nutriebat. Hec itaque seruitus, quod peius est, non illius tantum temporis fuit, sed etiam nunc animas negligentium et infidelium multo periculosius nexibus blande captiuitatis inuoluit. A quo enim quis uincitur, sicut et Apostolus testatur, eius et seruus est: iste obtemperat iniustitie, ille ire; iste superbie, ille seuite; iste malitie, ille iracundie; iste auaritie, ille luxurie. Nescio quomodo se inter hec ingenuum dicere audeat, quem tot domini in partes suas distrahunt. Quid prodest quod liber est in natura, qui seruus est in conscientia? uidemus nos extrinsecus generis claritate sublimes intrinsecus mentis infirmitate degeneres. Innocentum dominos,  et criminum seruos. Iam melior est uernaculorum ratio, quos originalis uidetur inclinasse conditio. Habetis boni famuli uestram consolationem, pro libertate complectimini honestam seruitutem. Intolerabile iugum et feda dominatio, et erubescenda subiectio. Aut quid spei relinquitur seruienti, ubi eterna mors iuncta est seruituti. Sine causa est a foris uel genere uel honore conspicuus, qui non est intus ingenuus. Graui damnatione iterantur crimina, postquam Christi sanguine sunt redempta. Inexcusabile malum est post mortem Redemptoris nostri Domini seruum maculari peccatis. Si forte karissimi hominis cuiuscunque seruus duris domini sui urgeatur imperiis, quocunque fugiendo aut latitando euadere et declinare iniquum dominum potest. Seruus  peccati quo fugiet? Quo se trahet? Quocunque fugiat, non fugit seipsum. Non est quo eat mala conscientia. Sequitur se, imo non recedit a se. uix aliquod deforis potest esse remedium, quando intus est uulnus inclusum. Quid prodest quod homo sonantem fugit arcum, qui iaculum secum portat infixum? Serpens ille etsi reuocauit morsum, reliquit uenenum. Fecit quisque peccatum ut aliquam caperet uoluptatem. Remanet quod damnat, preterit quod delectat. Consummata iniquitas permanet, uoluptas fugitiua pertransit. De hac ergo seruitute et de his hostibus usque ad baptismi littora Dei populum persequentibus innumera captiuorum millia per sacri fontis irriguum liberat Christo, et confringit super aquas caput draconis magni. Ac sic ille seuissimus draco  proprium uenenum in necem sui refusum sensit exitii; ac dum nocere se credit, dum contra Dominum suum cecus impetum facit, dumque tormenti sui illidit in solida, ictu suo repercussus, fortem fuisse se doluit, et omnem nocendi potentiam se amisisse cognouit, qui noxios uirulentorum dentium morsus sacro in corpore reliquit. Et ideo nunc infelices quosque, quos sibi assensum facilem accommodare preuiderit, ad fauces suas sollicitationum carminibus trahit, ut uoluntariam predam inermis exspectet. Ac proinde prostratus Domino humanum genus non quasi fortior impugnat, sed iniqua consilia quasi debilitatus insibilat. Cuius uos carmina ut possitis euadere, de eloquiis Dei uocem sacre incarnationis libenter audite. Hunc Christus non in sua diuinitate,  sed in nostra carne superauit, ut etiam a nobis eum superari posse monstraret. Hunc, inquam, per sanctos suos Christus interfecit. Et forte hic est ille serpens quem beati Moysi uirga in serpentem uersa, consumpsit . Quo genere iam tunc euidenter ostendit, per uirgam item, per Christi Domini regiam potestatem, conterendum esse mortis auctorem. Moysi itaque contra maleficos decertante, modo conuertebatur uirga in serpentem, modo serpens reuertebatur in uirgam. Quid est hoc? In serpente personam hominis maledicti qui crucifigendus maledicebatur, agnosce. In uirga sceptrum regie dignitatis intellige. Quid uirga in serpentem? Idem Deus in hominem mutatus.

 Quid serpens in uirga? Is homo in Deum receptus. Ac sic in homine est exinanita diuinitas, ut in Deo glorificaretur humanitas. Habemus adhuc in eptatico, sub simplici et pari signo sacre redemptionis insignia. Cum in deserto filii Isrel absque ulla misericordia uenenatis serpentum morsibus sternerentur, legitur  beatus Moyses diuino commonitus instinctu serpentem ereum prefixum ligno inter medias morientium erexisse turbas, et mandasse pereuntibus ut post exceptos uirulentos ictus ad presentiam serpentis pro recipienda sanitate concurrerent. Quo confugientibus, tam prompta aderat salubritas medicandi, quam uelox inerat felicitas intuendi. Sequebatur certum sub momentanea contemplatione remedium, quia latebat in serpente  mysterium. Si dixerimus hoc in loco quia nomini typum species refugienda pretulerit, quis non ad ipsum contremiscat auditum? Sed quis uel cogitare istud auderet, nisi ipse mysterii exposuisset figuram, qui figure ipsius suscepit iniuriam? Qui proprio per Euangelium testatur oraculo. Sicut, inquit, Moyses exaltauit serpentem in deserto, ita exaltari oportet hominis filium . uideamus autem quid sibi uelit contra serpentium uirus serpentis aspectus. Serpens ab initio maledictus erat. Et qui suspendendus fuisset in ligno sicut et Saluator, maledictionibus replebatur. Iterum enim dicit: Maledictus omnis qui pendet in ligno . uidemus quid serpens contra serpentem. Item damnatus contra damnatum, maledictus contra maledictum, sapientia contra calliditatem,  bonitas contra malitiam, acetum et fel contra uenenum, mors contra mortem consumens deuorantem, et interficiens occidentem. Sic et ipse Dominus loquitur per prophetam: O mors, ero mors tua, morsus tuus ero, inferne . Sed etiam modo medela, si uolumus, nobis contra morsum serpentis, uiso serpente confertur. Quod tunc euidenter impletur, quando peccatum ipsius peccati cognitione curatur, et crimen criminis confessione aboletur. Ac sic homo quando dicit cum propheta: Quoniam iniquitates meas ego agnosco, et delictum meum contra me est semper , quando bene respicit peccatum suum, sanat morsum serpentis per serpentis aspectum. Serpens itaque contra serpentem, hoc est Christus persequens peccatum sub habitu peccatoris.  Et ideo dixit Apostolus: Et de peccato damnauit peccatum in carne . Idem peccatum originale deleuit per carnem similem peccatricem, et de peccato peccatum, id est mortem de morte contriuit. Recte peccati nomine mortem appellauit, quia eamdem de peccato constat esse generatam. Secundum hec, nichil est aliud procedens de serpente sanitas, quam latens quasi sub peccati carne diuinitas. Que cum ita sint, karissimi, introspicientes nosmetipsos, si aliquid uulneris senserimus, statim refugientes peccatum, confugiamus ad Christum. Ad illum spei nostre eleuemus obtutum; ad illum mentis oculos conferamus. Cuiusmodi autem sit iste morsus debemus agnoscere. Qui alienum malum respicit, qui in  alienam rem anxia cupiditate suspirat, qui alienam mulierem importunis oculis et mortem ad se trahentibus conspicit, qui in alieno corpore sacrificat diabolo, animam suam toxicato spiculo in corde percussus est: hic quam debili morsu, tam exitiabili sauciatus est. Qui malitiam uel inuidiam tanquam uulnus inclusum in uisceribus retinet, amarissimo atque mortifero dente laniatus est. Qui fide uacuus, et odio plenus, totus draconis illius deuoratus morsibus. Sed et si ita sit, nullum conuenit desperare. Legimus in Iona propheta , quomodo bestia etiam deuoratum cogatur euomere. Ergo inter diuersos morsus, respiciamus ad Christum, ut ille ad nos respiciat. Hic respiciamus ad sanatorem nostrum, iam illic a peccatoribus nisi forte in iudicio non uidendum.  Aut quomodo quis uidere poterit auctorem glorie, dicturus uale ultimum rerum nature? Et ideo qui illum hic agnoscere noluerit acquisitus, iam eum illic non poterit uidere damnatus. Nunc ergo eum fide et operibus ante conspectum nostrum constituamus, et ad celum oculos spe ducente iaculemur. Demonstrauit in ueteri Testamento Moyses remedium, postquam serpens momordisset. Christus etiam istud ostendit, quomodo, si resistas, mordere non possit. uidete nomen Dei uestri quantum prodesse possit in gratia, quod tantum profuit in figura. Referuntur ad serpentem cum remedio aspexisse redimendi. Quantum salubrius erit, si ad Christum respiciant iam redempti!



HOMILIA III. De Paschate.


Hodierni diei sacrosancta solemnitas, Hebraice phase, Grece pascha, Latine transitus interpretatur. Hoc celebrauerunt Iudei post longum captiuitatis iugum ex Aegypto recedentes. Ecce etiam nunc populum Dei liberatum; ecce iterum phase agitur, iterum transitus celebratur. Quomodo iterum transitus celebratur? Idem de seruitute ad libertatem, de iniquitate ad iustitiam, de culpa ad gratiam, de morte ad uitam per salutifera fluenta transitur. Potes iterum excelsi brachii antiqua Rubri maris exercere miracula. Ingreditur anima uitales undas, uelut rubras Christi sanguine consecratas. Ingreditur mortiferis plena debitis, paulo post felicibus peccatorum ditanda  naufragiis. In uno eodemque unde salutaris elemento, tanquam Aegyptius peccator perit, tanquam Hebreus iustitia tota permansit. Reus diluitur, reatus aboletur. Mira Domini clementia, que irreuocabile scelus, et infectas criminum maculas, ad infectum reuocat, et peccatorem peccato moriente uiuificat. Ecce homo fonte demergitur, et sola secreto munere hominis culpa damnatur. Criminosus tingitur, et solum crimen exstinguitur. Quo genere propheticum illud impletur oraculum: Et operuit, inquit, aqua tribulantes eos; et unus ex eis non remansit . Unus ex illis id unicum ac primum illud originale debitum sacri fontis unda uacuauit. Illud singulare delictum primi parentis interemit. Ostendit  hoc in loco magnificentia tanti muneris beatam presentiam Trinitatis. Ecce mala innumera antiquis ac recentibus impressa uulneribus, perpetuis gehenne uix expianda suppliciis, terna submersione purgantur. Uno momento operante uelociter Deo, inter aquarum sinus flammarum pabula consumuntur. Et ideo B. Apostolus dicit: Consepulti sumus cum Christo per baptismum in mortem. Demerguntur anime sacro gurgite, ueniunt confinia mortis et uite. Et que perditioni obnoxie fuerant illo prime natiuitatis exortu, salutifero renascuntur occasu. Exuuntur feditate inuisibilis senectutis, et peccatorum deformitate contracte, induuntur pulchritudine celestis infantie. Stupemus interdum ad magnitudinem nouitatis, si quando audimus aut legimus Dominum Iesum Christum  ex sola femina cessante uirilis consortii societate progenitum. Ecce nunc peregrinantibus nature legibus, innumere per omnem terram multitudines de solo sinu fontis tanquam partu uirginis procreantur. Gaudeat Christi Ecclesia, que ad similitudinem beate Marie sancto Spiritu operante ditatur, et mater diuine prolis efficitur. Cesset ergo infidelium cecus error asserere, quod femina que sine uiro filium potuit parere, uirgo non potuit permanere. Ecce quantos et quantorum fratres sub una nocte nobis edidit fecunda de sinu integritatis Ecclesia mater et sponsa. Mirabaris paulo ante de incorruptione nascentem hominem: mirare nunc, quod non minus nouum est, etiam renascentem. Conferamus si placet has duas matres, et utriusque generatio fidem nostram in alterutra  corroborabit. Mariam secreto impleuit illapsu sancti Spiritus obumbratio, et Ecclesiam in fonte benedicto sancti Spiritus maritauit infusio. Maria filium sine peccato genuit, et Ecclesia in his quos generauit peccata consumpsit. Per Mariam natum est quod in principio erat, per Ecclesiam renatum quod in principio perierat. Illa plurimis generauit, hec populos. Illa, ut nouimus, uirgo permanens semel peperit filium, hec semper parit per uirginem sponsum. Quod ergo putabas a seculis singulare miraculum, iam munus annuum recognosce. Si resurrecturum esse te dubitas, mirare in te prolem, quam paulo ante noueras mortis heredem. Ubi sunt qui dicunt esse genesim uel fatum, per quod in peccatum transire pars hominum uiolenta necessitate cogatur? Ubi  sunt qui dicunt esse animas, que cum damnatione nate ad mortem cogente male nature prefinitione rapiantur? Iam primum si ita est, quare malos et humana lex et diuina condemnat, nisi quia uitium uoluntatis in culpa est? Iustitia enim non punit, quod natura compellit. Sed esto. Aliquis deputatus fuerit perditioni, preiudicata sorte nascendi. Ecce descenditur in fontem tanquam in sepulcrum. Etiam si maculata fuisset natura, utique euanuisset in nichilum. Accepisset deterior origo terminum, quia sumebat melior uita principium. Hic iam uidemus quomodo nos Deus noster de manu redimit inimici. Totus homo diluitur, absoluitur, innouatur. Cum uenerit diabolus, iam non agnoscit suum, quem exinanita et exposita  natura in adoptionem Christi emancipauit, et in gremium Patris de mali persuasoris iure transfudit. Abstulit sine dubio renascentis gratia libertatis. Nec iam obnoxii esse possunt prime origini secunda natiuitate nati. Quid mihi nunc quicunque es ille, ingeris naturale Ade uinculum, cum me in Christo agnoscas renatum? Quid mihi inquam peccatum opponis alienum, ubi mihi remitti profiteris et proprium? Quid opponis mihi ueteris chirographi debitum, cum illud uideas noua cautione uacuatum? Cautionem enim et pactum cum Christo in baptismo fecimus, ut homo illi seruaret innocentiam, et ille homini redderet gloriam; famulus seruitium offerret, et Dominus regnum pararet. Quid agat inter hec familie persuasor aliene? uidet seruos quondam suos inique a se occupatos per  agnitionem Christi ingenuitati traditos, et se cause preiudicio cecidisse, et se plus petendi incurrisse discrimen. Quomodo plus petendi incurrisse discrimen? Quomodo plus petendi? Si quidem cum ei homo per peccati obedientiam deberetur, ille Deum specie hominis deceptus appetiit, et in ipsum celi dominatorem parricidales manus inferre presumpsit. Et subito per tantum nefas etiam crimen maiestatis incurrit, ac sic hominem quem uiolentus tenebat, proscriptus amisit. Proscriptus, inquam: nam statim in ipso homine quem redemptio in eius originem reuocauit, titulos suos Christus affixit. Hec est illa crux quam in postibus regiis signatam  in fronte gestamus, quam iustissime in possessione receptam Dominus cardinalis et imperator legitimus impressit,  ut nos uere dici domus diuina possimus.

Ad hominem enim per Apostolum suum Deus loquitur: uos estis templum Dei, et Spiritus Dei habitat in uobis . His de causis prepotens et superbus proscribi meruit, quia iam seculo reus, ut dictum est, maiestatis apparuit. Nam in excelsis factori suo charus, tunc diuinitatis consortium factoris immemor concupiuit, nunc iam in auctorem rerum cruentas manus consuetudine impietatis extendit. Ac sic predonis iusta damnatio gratuita captiui facta est manumissio. Et ideo nunc gemit, inuidet, circuit, si forte uel furto a nobis possit auferre instrumentum ipsius manumissionis, et acquisite tabule libertatis. Totis itaque uiribus studet, si quomodo ualeat hominem indulto nudare priuilegio, et operante peccato  uelut ingrato preiudicare liberto. Tabule autem nostre, karissimi, fides nostra est, in paginis cordis inscripta. Libertas nostra, Dei gratia et conuersatio nostra est. Libertas, inquam, nostra est cultus religionis, iustitia operis, puritas castitatis. Hanc omni mentis uigilantia contra diabolum uindicemus: quia tanto infectior est ad expugnandum anime thesaurum, quanto magis eum nouit esse pretiosum. Et ideo quia meminit exsul celi quid agatur in celo, quanta homini trementi sermones Dei preparetur remuneratio, zeli indicat magnitudo. Prodit gloriam, dum exercet inuidiam. Et inimicus est beneficiis illius, qui de terra assumptum hominem secum regnaturum esse promittit in celo, ut fidelium beatitudo  mortalium in confusionem rebellium transeat angelorum.



HOMILIA Iu. De Paschate.

Opportune et congrue sub die insignis solemnitatis hodierne in uocem exsultationis assurgimus, et cum Apostolo dicimus: Ecce nunc tempus acceptabile, ecce nunc dies salutis .

Hodie interfectis Aegyptiis, de luto ac paleis Dei populus, id est de uilissimis et inanissimis operibus liberatur . Hodie Agnus ille qui tollit peccata mundi in redemptionem humane salutis offertur, quando postes domorum sanguine illius iubentur inscribi: id est crucis titulo frons nostra depingi, ne locum angelus exterminator inueniat. Sub hoc tempore  excutitur Pharao cum exercitu in mari Rubro. Pereuntibus sacro in fonte peccatis, tanquam in rubras Aegyptii demerguntur undas. Rubras, id est Christi sanguine consecratas. Sub hoc tempore pro reditu filii iunioris, qui perierat, et inuentus est pro salute gentilium, saginatus ille uitulus immolatus est . Iunior autem filius nos sumus, qui seniore fratre, id est Iudeis tardantibus, intrare nolentibus, ad Creatorem nostrum reuertimur sub penitudine peccatorum. Euerteramus enim et prodideramus a Deo Patre substantiam. uideamus quam substantiam, id est uniuerse nature bona. Dei enim est substantia omne quod uiuimus, sapimus, cogitamus, intellectus et ratio ad discretionem boni et mali. Dei substantia est etiam libertas arbitrii quam acceperamus, uel ad  declinanda blandimenta peccati, uel ad incitandum libere uoluntatis affectum in auctoris obsequium, uel ad custodiendam imaginem et similitudinem Dei. Has ergo datas nobis et intus insertas a creatore diuitias, in priuatos transtulimus usus, et consumpseramus in exercitia uitiorum derelicto fonte uirtutum, peregre et nimis longe a patre profecti , non locis ab eo et regionibus, sed cordibus et operibus discedentes. Qui enim sequitur proprias uoluptates, et per passiones suas rapitur, exsul a Deo efficitur. Ad quem suscepta peccatorum agnitione redeuntibus nobis, et quidem redeuntibus non gressu corporis, sed mentis affectu, cum immensa misericordia, cum ineffabili letitia et consolatione obuiam uenit inter festa conuiuii, ordinat choros atque symphonias, id  est exsultationes celestium gaudiorum, quibus angeli letantur in celis uno peccatore penitentiam agente . Redeuntibus itaque nobis ad emendationem, hoc conuiuium quotidie celebratur.

Quotidie Pater Filium recipit. Semper Christus credentibus immolatur. Hic est ergo ille uitulus saginatus quem in ueteri Testamento docemur offerre . uitulus ex bubus, id est ex patriarcharum, ex prophetarum, ex Abrahe generatione descendens, masculus immaculatus. Masculus, id est contra omne peccatum robustus ac ualidus. Masculini enim et uirilis est animi illecebram repudiasse peccati, sicut feminee fragilitatis ignauia est uitii suscepisse lasciuiam. Unde et ille typum gerens diaboli  Pharao , premens populum Dei, inimicus spiritui, amicus carni, fortitudines prefocabat, concupiscentias inuertebat. Mortuus ergo est Christus propter iniquitates nostras, et sicut ouis ad occisionem ductus est, et sicut agnus coram tondente se sine uoce, sic non aperuit os suum. Hic est ille agnus quem in una domo comedere ex lege precipimur , succinctis lumbis nostris. Comedere autem cum pedibus. Quid est in una domo? id est in unitate Ecclesie iubemur carnes eius assumere. Ariani ergo et diuerse hereticorum peruersitates, non in una illum comedunt domo. Quod ideo, sicut in diluuio non saluatus est, nisi qui inter arcam Ne fuit inuentus, ita diuerse fidei homines extra Ecclesie domum non habentes agnum, qui est Christus,  salui esse non possunt. Quod uero huius agni caput cum pedibus comedere nos debere Scriptura commemorat, hoc est, ut Deum et hominem pari confessione ueneremur. Caput accipiamus de eo quod dicit B. Ioannes, In principio erat uerbum . Pedes uero de eo quod Apostolus scribit: Semetipsum exinaniuit formam serui accipiens, in similitudinem hominis factus, et habitu inuentus ut homo . Et factus ex muliere, factus sub lege . Oportet ergo ut huius nostri agni carnibus succinctis lumbis, id est, mortificatis carnalibus passionibus, cum summa cordis et corporis puritate uescamur. Caput cum pedibus, id est, et ex Deo genitum credamus, et ex homine procreatum. Quod autem dixi et ex Deo genitum, forte sint aliqui de minus eruditis qui dicant  in corde suo: Quomodo Deus Filium genuit? Nihil hic corporeum cogitemus. Quid est enim Deus Deum genuit, nisi de igne ignis apparuit, lux de luce processit? Ergo propter aliquos qui tardi sunt ad intelligendum, aliquam iam speciem uel comparationem de terrenis ac uisibilibus assumamus. uerbi gratia: si lampas accendatur ex lampade, si una illuminatur ex alia, non tibi uidetur flamma quodammodo flammam parturiens, splendorem de splendore genuisse? Non tibi uidetur inestimabili ratione natum fuisse lumen ex lumine? Quod cum de lampade ad lampadem transferatur, licet due lampades ardeant, tamen ille ignis ipse est utique in secunda, qui splendebat in prima. Nunquid de nichilo, aut de aliquo nouo initio factus est ille ignis? Sed magis de natura sui  splendoris effusus est. Ergo illa illuminatio que de prima lampade uidetur accensa, non quasi ex nichilo in secunda esse cepit, sed de cognato splendore processit, qui in primi luminis origine iam manebat; et licet in utraque lampade genuina et duplex micare uideatur flamma, utraque tamen una substantia est: ita et unigenito Dei Filio, si species persone propria est, generis tamen natura communis est, non de Patre incipiens, sed ex Patre cum Patre subsistens. Omnia de nichilo creata sunt, ille solus de Deo Deus. Hic ergo cum in forma Dei esset, formam serui pro salute seruorum suscepit, et in ligno crucis cum uite esset lignum appensus est, quasi seipsum pensaret in pretium perditorum. Alapis cesus est, spinis  coronatus est. Quod uero coccinea indutus est chlamyde, indumenta Christi merita sanctorum sunt. Iam tunc itaque martyrum sanguine in illo cocci colore perfunditur. Quod autem Iudei purpurea chlamide indutum flexo adorant genu, uellent nollent, regem illum et Dominum confitentur. Quod autem in cruce dixit Sitio , fidem in suis requirebat. Sed quia in propria uenit, et sui eum recipere noluerunt , pro suauitate fidei ei perfidiam propinauerunt. Porrigitur acetum malitie, quia uinum sapientie quod a Christo acceperant peccando perdiderant. Potatur acerbitate malorum nostrorum, daturus dulcedinem bonorum suorum. Sed et nunc quotidie quando peccatis contristatur, exacerbatur, aceti quodammodo illi potus et cibus fellis ingeritur.  uelum templi scinditur . uelum ornamentum tabernaculi est. Coruscante igitur gratia, Ecclesia edificatur, Synagoga destruitur. ueli templum honore nudatur, remoto per aduentum Christi uelamine littere, ut cum Paulo  reuelata facie legis interiora pandantur. Resurgunt laxata sede tartarea cum Christo sancti, et quem superi non recipiunt, inferi Deum esse cognoscunt? Unde nos agnoscentes erga nos diuinorum beneficiorum alta mysteria, respondeamus in quo possumus misericordie Redemptoris. Demus illi compunctionem Dei peccatorum emendatione pro spinis suis. Offeramus illi cor suo timore confixum pro clauis suis. Reddamus illi palmam perseuerantie pro alapis suis.



HOMILIA u. De Paschate.


Magnitudo celestium beneficiorum angustias humane mentis excedit. Et propterea ita ordinauit diuina prouidentia, ut quod capere in nobis ratio rerum mole uicta non poterat, fides deuota conciperet, et intellectum credulitas robusta nutriret. Cum ergo per primam transgressionem Ade origini et morti obnoxii teneremur, perspiciens ex alto Deus in quo essemus genere debitores uite, qualitates captiuitatis reparauit munus redemptionis: id est, ut pro debita morte offerret indebitam. Et quia nec nos habebamus unde uiueremus, nec ille unde moreretur, materiam de nostra mortalitate suscepit, ut sua immortalitate collocata, mori posset uita pro mortuis.  Et ideo qui corpus assumptum ablaturus erat ex oculis nostris, et sideribus illaturus, necessarium erat ut nobis in hac die sacramentum corporis et sanguinis consecraret ut coleretur iugiter per mysterium quod semel offerebatur in pretium, ut quia quotidiana et indefessa currebat pro hominum salute redemptio, perpetua etiam esset redemptionis oblatio, et perennis uictima uiueret in memoria, et semper presens esset in gratia, ac unica et perfecta hostia fide estimanda non specie, nec exteriori censenda uisu, sed interiori aspectu. Unde merito celestis confirmat auctoritas quia caro mea uere est cibus, et sanguis meus uere est potus. Recedat ergo omne infidelitatis ambiguum, quandoquidem qui auctor est  muneris, ipse etiam testis est ueritatis. Nam inuisibilis sacerdos uisibiles creaturas in substantiam corporis et sanguinis sui, uerbi sui secreta potestate conuertit, ita dicens: Accipite et edite, hoc est corpus meum. Et sanctificatione repetita: Accipite et bibite, hic est sanguis meus. Ergo et nutum precipientis Domini, repente ex nichilo substiterunt excelsa celorum, profunda fluctuum, uasta terrarum. Pari potentia in spiritualibus sacramentis uerbi precipit uirtus, et rei seruit effectus. Quanta itaque celebranda beneficia uis diuine benedictionis operetur, quomodo tibi nouum et impossibile esse non debeat, quod in Christi substantiam terrena et mortalia commutantur, teipsum qui iam in Christo es regeneratus, interroga. Dudum alienus a uita, peregrinus  a misericordia, a salutis uita intrinsecus exsulabas. Subito initiatus Christi legibus et salutaribus mysteriis innouatus, in corpus Ecclesie non uidendo, sed credendo transisti, et de filio perditionis adoptiuus Dei fieri occulta puritate meruisti. In mensura uisibili permanens, maior factus es teipso inuisibiliter sine quantitatis augmento. Cum ipse atque idem esses, multo aliter fidei processibus exstitisti, in exteriore nichil additum est, et totum in interiore mutatum est. Ac sic homo Christi filius effectus, et Christus in hominis mente formatus est. Sicut ergo sine corporali sensu, pretenta utilitate deposita, subito nouam indutus es dignitatem, et sicut hoc quod in te Deus lesa curauit, infecta diluit, maculata detersit, non oculis sed sensibus tuis sunt credita, et  ita cum reuerendum altare cibis satiandus ascendis, sacrum Dei tui corpus et sanguinem fide respice, honore mirare, mente continge, cordis manu suscipe, et maxime haustu interiori assume. Quod si illud legis manna, de quo legitur, pluit illis manna, ut ederent , hoc unicuique sapiebat quod desiderium concupisceret; aliud erat quod sumebatur, aliud quod uidebatur, inuisibiliter sapor ille in singulorum sensibus formabatur. At uero illud legis manna celitus illapsum, per multimodas suauitates, nature meritum et generis sui excedebat intuitum. Et cum creaturam suam dispensatio largitoris multiplici diuersitate condiret, prebebat gustus quod ignorabat aspectus. Iuxta percipientis desiderium esce illius nouitas et dignitas nascebatur.  Unumquemque uariis et alienis saporibus reficiebat mellifluum pluuie illius donum, et multiplex sicci imbris obsequium. Que cum ita sint, quod illic auiditas faciebat, hic fides faciat. Quod si in corpore cibus sapiat, in pectore Deus credulitate proficiat, sicut legimus: Accedat homo ad cor altum, et exaltabitur Deus . Ideo quod ibi delectatio obtinebat in faucibus, hic benedictio operetur in sensibus. Ad cognoscendum et percipiendum sacrificium ueri corporis, ipse te roboret, et potentia consecrantis inuitet. Qui tunc latuit prefiguratus in manna, sit tibi nunc manifestatus in gratia. Ipsum autem fuisse in manne illius specie presignatum, etiam propheta euidenter ostendit, dicens: Panem  celi dedit eis, panem angelorum manducauit homo . Et quis panis angelorum est, nisi Christus, qui eos cibo sue caritatis et lumine sue claritatis exsatiat? hic panis, dicente propheta: Sexta die duplum colliges, sabbato autem non colliges , dum a primo, id est a dominico in lege tribuitur, et in solo sabbato denegatur, iam tunc Christus ab Ecclesia, cui dominicum corpus resurrectio consecrauit, recipiendus ostenditur, et synagoge, ad quam cultus sabbati pertinebat, negandus esse predicatur, dum dies iste, id est dies septimus celestis panis fraude mutilatur. De quo pane uetus narrat historia, nec qui plus collegerat habuit amplius, nec qui minus parauerat reperit minus, eo quod Eucaristie sacra perceptio non in quantitate,  sed in uirtute consistat. Quod corpus sacerdote dispensante tantum est in exiguo quantum esse constat in toto. Quod cum Ecclesia fidelium sumit, sicut plenum in uniuersis, ita integrum esse probatur in singulis. De quo sensu apostolica sententia docet, dicens: Qui multa habet, non abundabit; et qui modicum, non minorabit . Si forte esum panis esurientibus apponeremus, non ex toto perueniret ad singulos, quia particulatim et minutatim portionem suam unusquisque presumeret. De hoc uero pane cum assumitur, nichil minus habent singuli quam uniuersi. Totum unus, totum duo, totum plures sine diminutione percipiunt: quia benedictio huius sacramenti scit distribui, nescit distributione consumi. Sacramenti itaque huius formam, etiam in  Iudeorum paginis inuenimus expressam. Nam de Melchisedech in Genesi legimus, et Melchisedech rex Salem protulit panem et uinum, et benedixit Abrahe . Melchisedech autem fuit sacerdos Dei summi. Dum a preputio, id est a gentili, circumcisio futura benedicitur, Ecclesie gloria predicatur, et Synagoge infideli plebs ex gentibus acquisita preponitur. Hic ergo in Melchisedech, cuius genealogia uel origo notitiam illius temporis latuit, oblatione panis et uini hoc Christi sacrificium presignauit. De quo propheta pronuntiat: Tu es sacerdos in eternum secundum ordinem Melchisedech . Nam et beatus Moyses de eo mysterio loquens, uinum et sanguinem sub una appellatione significat in benedictionem patriarche, dominicam passionem  multo ante demonstrans, ita inquiens, lauabit in uino stolam suam, et in sanguine uue pallium suum . Aduerte quam euidenter constat uini creaturam Christi sanguine nuncupatam. Quid adhuc de hac duplici specie inquirere debeas, ipso Domino attestante, cognosce. Nisi, inquit, manducaueritis carnem Filii hominis, et biberitis eius sanguinem, non habebitis uitam in uobis . Quod testimonium contra Pelagii blasphemias euidentissimum atque ualidissimum est, qui asserere arrepta impietate presumit, non propter uitam, sed propter regnum celorum baptismum paruulis conferendum. Sub his enim Domini uerbis, quibus euangelista pronuntiat, non habebitis uitam in uobis, aperte intelligenda est  omnis anima munere baptismi uacua, non solum gloria carere, sed uita. Hoc itaque dominici sanguinis uinum aqua esse miscendum non solum traditione Dominus, sed etiam ipso genere passionis ostendit, ex cuius sacro latere sanguis et aqua lancee illisione profluxit, sicut et propheta multo ante precinit, dicens: Percussit petram, et fluxerunt aque . Et Apostolus: Bibebant de spiritali consequenti eos petra; petra autem erat Christus . Bibebant autem, inquit, de consequenti eos petra. uides quod qui de Christi gratia biberit, sequitur eum Christi misericordia. Sed in Salomone de ipso Domino predictum legimus: Sapientia, inquit, edificauit sibi domum : id est corpus hominis assumpsit, in quo habitauit plenitudo diuinitatis. Et subdidit columnas  septem. Quia illum benedictio Spiritus sancti gratie septiformis impleuit. Mactauit hostias suas, miscuit in cratere uinum suum, et parauit mensam suam. Et in sequenti: uenite et edite de meis panibus, et bibite uinum quod miscui uobis. Admixtum ergo aqua uinum legimus, nunc causam quare utrumque Dominus misceri uoluerit, inquiramus. Quando in Iudeorum conuiuio nuptiale uinum, id est fides in eis deficiebat: uinum, inquit, deficiebat , quia uinea fructum negabat, de qua dicitur: Exspectaui ut faceret uuas, fecit autem spinas . Unde et sertum spineum capiti Redemptoris imposuit, quando Dominus nuptiali tempore, id est quando sponsus Ecclesie sue paschali exsultatione iungendus aquas in uina conuertit: manifeste  prefigurabat multitudines gentium de sanguine sui gratia esse uenturas. Per aquas enim populos significari sacris aperitur eloquiis, sicut legimus, Aquas istas quas uidisti, populi sunt, et gens et lingue . Aduertimus in aquis figuram gentium demonstrari, in uino autem sanguinem dominice passionis ostendi; ac sic dum in sacramentis uino aqua miscetur, Christo fidelis populus incorporatur et iungitur, et quadam ei copula perfecte caritatis unitur, ut possit dicere cum Apostolo, Quis nos separabit a caritate Christi? Tribulatio, an angustia, an fames, an persecutio ? et reliqua. Deus autem homini suscepta sanctificatione miscetur, quando fides in ipso pectore affectu iustitie, misericordie, pietatis infunditur. Etiam in hoc ipso quod innumerosis  tritici generis fortasse granis] confici nouimus, unitatem constat assignari populorum. Sic enim frumentum solita purgantis sollicitudine preparatum in candidam speciem molarum labore perficitur, ac per aquam et ignem in unius panis substantiam congregatur. Sic uarie gentes diuerseque nationes in unam fidem conuenientes, unum de se Christi corpus efficiunt, et Christianus populus, quasi tritici innumerabilia grana a sacrilegis nationibus fide purgante atque cribrante discernitur, et in unum quasi infidelium lolio pertranseunte colligitur, et duorum testamentorum instructionem uelut uestimentum gemino molarum opere curatum nitescit, et in illam prime originis dignitatem natiuo candore mutatur,  ac per aquam baptismi, uel per ignem Spiritus sancti eterni illius panis corpus efficitur. Sicut ergo genera [grana] separari ab illius confecti panis adunatione non possunt, et sicut aqua ad propriam redire substantiam in uino permixta non potest, sic et fideles quique atque sapientes, qui redemptos se Christi sanguine et passione cognoscunt, ita debent quasi inseparabilia membra capiti suo conseruatione et ardentissima religione sociari, ut ab eo non uoluntate, non necessitate seiungi, non ulla terrene rei ambitione, non denique ipsa possint morte diuidi. Nec dubitet quisquam primarias creaturas nutu potentie, presentia maiestatis, in dominici corporis transire posse naturam, cum ipsum hominem uideat artificio celestis misericordie Christi corpus effectum. Sicut  autem quicunque ad fidem ueniens ante uerba baptismi adhuc in uinculo est ueteris debiti, his uero commemoratis mox exuitur omni fece peccati: ita quando benedicende uerbis celestibus creature sacris altaribus imponuntur, antequam inuocatione sancti nominis consecrentur, substantia illic est panis et uini: post uerba autem Christi corpus et sanguis Christi. Quid autem mirum est, si ea que uerbo potuit creare, possit uerbo creata conuertere? Imo iam minoris uidetur esse miraculi, si id quod ex nichilo agnoscitur condidisse, iam conditum in melius mutare ualeat. Require quid ei possit esse difficile, cui facile fuit uisibilia et inuisibilia uoluntatis imperio suscitare, cui facile fuit hominem de limi materia figuratum, imagine sue diuinitatis induere: cui  promptum est eum rursum reuocare de inferis, restituere de perditione, reparare de puluere, de terra in celum leuare, de homine angelum facere, corpus humanum conforme corpori claritatis sue reddere, et figmentum suum in regni sui consortio sublimare, ut qui corpus nostre fragilitatis assumpserit, nos in corpus sue immortalitatis assumat. Ad quam gloriosam resurrectionem piis nos operibus parare dignetur, qui regnat in secula seculorum. Amen.



HOMILIA uI.

Sicut a nobis Dominus, pro suscepti officii necessitate loquendi deposcit officium, ita a uobis, karissimi, audiendi requirit affectum. Ita  caritati uestre expedit, his que pro salute uestra dicimus obedire, sicut nobis imminet non tacere. Nam si  nos offensam metuimus de silentio, quanto magis uos eam debetis expauescere de contemptu? Si, inquam, nobis grande periculum est, aliena peccata non arguere, quanto periculosius est propria nolle corrigere? Ait quodam loco beatus Apostolus: uidete uocationem uestram, fratres . Quapropter, dilectissimi, et nos uideamus uocationem nostram. Non enim satis prodest, quod istum locum expetiuimus, si tales sumus quales in seculo esse potuimus. Si enim bene perspicimus, non solum ista sollicitudo nos ad perfectionis necessitatem, sed etiam ipsa congregationis multitudo constringit. Nam sicut pretiosum atque precipuum est, in medio multorum positum bene agere, et plurimos ad profectum boni  operis incitare, ita periculosum atque perniciosum est negligentius agendo multorum fidem frangere, multorumque animas deprauare. Sicut, inquam, fructuosum est in medio multorum positum, probabiliter uiuere, ita periculosum est aliquid destructionis egisse. Hoc autem quare dico? quia quod peius est facilius inuenimus, et ea que sunt deteriora quam que meliora sectamur. Prona enim est ad imitationem mali humana fragilitas. Quapropter non nobis sufficere credamus, quod nos in hanc insulam [in hac schola] cernimus congregatos, quia uehementius in nobis negligentias nostras professa perfectio, quam nec assumpta condemnat. Quia secundum Scripture fidem, quibus multum committitur, multum necesse est ut repetatur ab eis. O quantis proderit, et quantis  econtrario oberit, loci huius opportunitas et congrue habitationis occasio! Non enim in hoc loco bene dixisse laudandum est, sed in hoc loco bene fecisse. Rursum aspice, nunquid nobis habitationis huius secretum aliquid prodest, quando tyrannico dominatu malitia in nobis regnat? quando ira superequitat? quando maiorem nobis metum humanus oculus quam diuinus inducit? quando laudabilis uite extra mundum nos esse credimus et per [a 1Kb] diuersarum passionum uitia mundum intra nos inclusum tenemus? Ita ut qui putabamus nos precibus nostris seculo ipsi succurrere, pene necesse sit ut uideamus nos magis seculi intercessionibus indigere. Dubium quippe non est quod illa anima que concupiscentia [per concupiscentiam] secularium uoluptatum possessio efficitur  mundane conuersationis, non possit effici regnum diuinitatis. Ideo, fratres, uidete uocationem uestram. uenire quidem ad eremum, summa perfectio est, sed non perfecte in eremo uiuere, summa damnatio est. Quid prodest, si locus quietus tantum corporaliter teneatur, et inquietudo in corde seruetur [uersetur]? Quid, inquam, prodest, si in habitatione silentium sit, et in habitatoribus uitiorum sit tumultus et colluctatio passionum? Si exteriora nostra serenitas teneat: et interiora, tempestas? Non enim ideo ad istum locum conuenimus, ut nobis mundus famularetur, ut rebus omnibus abundanter [abundantes] omni quiete frueremur. Non utique ad requiem nec ad securitatem, sed ad pugnam huc uenimus, ad agonem processimus, ad exercenda cum uitiis bella  properauimus, ut lingue gladios retundamus, ut non solum inuicem non inferamus iniurias, sed nec sentiamus illatas. Peculiarius autem istud ad professionem nostram pertinet, nichil in hac uita consolationis requirere, nichil quietis, nec uelle recipere bona in uita sua, sed honores fugere, subiectione atque abiectione gaudere, paupertatis studium querere, et non solum facultates, sed etiam ipsas cupiditates de cordibus eradicare. Nihil enim habere interdum res necessitatis est, nichil per auaritiam cupere uirtutis. Et ideo hunc sibi specialiter modum religiosus ponere debet, ut tantum habeat quantum necessitas poscit, non quantum  cupiditas concupiscit. Habendi enim amor, nisi ad integrum resecetur, ardentior est in paruis, et plus torquentur in minimis. Et nisi ex toto corde et affectu pauper sis, paupertas ipsa non uirtus, sed miseria iudicanda est. Noueritis itaque, fratres, nichil prodesse si carnem nostram ieiuniis ac uigiliis affligimus [maceremus], et mentem nostram non emendemus; aut que interiora sunt, non curemus. Quid enim prodest afflictio corporalis, si linguam nequitiis et obtrectationibus polluamus? Nonne omnes labores nostri ad nichilum rediguntur? Nonne omne opus nostrum, uelut fumus atque umbra euanescit, et uelut stupe fauilla in nichilum redigitur? O quanti, et quam diuturni labores nostri subito pereunt, et quanta bona frequenter, iam acquisita ac reposita,  de manu rapiuntur, dum id quod querere studuimus, aut augere, aut custodire negligimus! Quapropter gratis nobis de corporis cruce, et pectoris afflictione blandimur, si exterior homo noster sanctis laboribus exercetur, et passionibus non curatur interior. Sic est, quomodo si aliquis statuam faciat a foris auream, uel quomodo si domus magnifica arte constructa, a foris pulcherrimis coloribus depicta uideatur, et ab intus serpentibus et scorpionibus plena sit. Quid prodest quod affligis corpus tuum, quando nichil proficit cor tuum? ualde dura et nimis dolenda conditio est, omni intentione studium laboris impendere, et fructum non recipere post laborem. Ieiunare et uigilare, et mores non corrigere, sic est, quomodo si aliquis extra uineam exstirpet aut colat, et uineam ipsam  desertam et incultam dimittat, ut spinas ac tribulos germinet, que insistente cultore iucundissimos ex se fructus potuisset proferre. Agnoscite itaque, fratres karissimi, quod ad salutem perpetuam conquirendam abstinentia corporalis sola non sufficit, nisi et anime quoque ieiunium per abstinentiam uitiorum fuerit sociatum. Quid enim iuuat, si sit quispiam corpore castus, et mente pollutus, quem malitia deprauat, quem furor iracundie facibus exagitat, quem superbia omni gratia Dei exspoliat, quem mendaciis uel maledictis lingua commaculat? Nonne ipse se fallit; nonne ipse se irridet ac decipit, si credat se sine reliquis uirtutibus, suis ieiuniis ac uigiliis sanctificandum? Et idcirco, dilectissimi, ita corpus exerceamus ieiuniis, ut mentem purgemus a uitiis.  Cogitemus illius iudicis incessanter aduentum, qui utinam sic nos paratos inueniat, quomodo nemo potest dubitare quod ueniat [quod ueniet]! Quod si requiras quomodo ueniet: in illo utique corpore quod pro nostra salute susceptum, pro nostra absolutione natum [damnatum], et pro nostrorum uulnerum medicina lancea clauisque confixum est. Prima enim erit in reos intoleranda sententia, reuerendarum presentia cicatricum. Quid igitur illo tempore facturi sumus, quando contra illius [illos] crucifixi Domini liuores, note peccatorum nostrorum et macule libidinum proferentur? Aut quo putas uultu  respiciet redemptio nostra perditionem nostram? Tanto grauiora erunt humana delicta, quanto maiora se ostenderint diuina beneficia. uerendum est autem ne illam uocem resurrectionis pretiose crucis uestigia protestantem, etiam in iudicio suo ad uasa iniquitatis prolaturus sit: Infer digitum tuum huc, et uide manus meas, et affer manum tuam, et mitte in latus meum , et agnosce que pro te impio pietas diuina perpessa sit. Illa utique clauorum signa bonis salutaria, malis terribilia, que usque ad diem iudicii non delentur.

Et post hec quid sequitur, nisi illud interpositum inter uiuos ac mortuos expauescendum chaos uastumque discrimen, excluse a natura uiuentium [Exclusio a natura uiuentium] tenebre exteriores, dura separatio  a dulci intuitu sanctorum et a societate felicium; et econtrario ire inter lacrymabiles gemitus lanctusque lugentium, et collegium triste miserorum, et ante beatam patriam eternum subire teterrime mortis exsilium. Quam lugubre erit homini Dominum uidere et perdere, et ante Creatoris sui perire conspectum! Et ideo, fratres karissimi, ista dum tempus est cogitantes, et Redemptoris nostri beneficia recolentes, ita cum Dei adiutorio indefesso studio laboremus, ut quod nobis obtulit [contulit] iudicatus, integrum in nobis inueniat iudicaturus iehsu Christus Dominus noster, qui cum Patre et Spiritu sancto uenit et regnat in secula seculorum. Amen.



HOMILIA uII.

 Ad locum hunc, karissimi, properantes, non ad quietem, non ad securitatem, sed ad pugnam certamenque conuenimus. Ad agonem huc processimus, et ad exercenda cum uitiis bella conuenimus [contendimus]. uitia enim nostra, hostes nostri sunt, de quibus Scriptura pronuntiat, dicens: Caue ne unquam habeas cum eis fedus . Necessaria nobis est, fratres, peruigil cura, indefessaque custodia, quia conflictus iste sine fine, hostis iste sine pace, uinci potest, et recipi in amicitiam non potest. Et ideo prelium istud quod suscepimus, satis latum satisque periculosum est, quia intra hominem geritur, et nisi cum ipso homine non finitur. Ideo ergo nos ad hec tranquilla secreta et spiritalia castra contulimus, ut quotidie contra passiones nostras  infatigabili congressione certemus, ut quotidie senioribus nostris uoluntates nostras quasi famulas subiiciamus, ut cordis nequitias circumcidamus, uel lingue gladios recondamus [gladium retundamus], ut non solum inuicem non inferamus iniurias, sed nec ab aliis sentiamus illatas. Peculiariter enim ista ad professionem nostram pertinent, nichil in hac uita consolationis requirere, nichil honoris cupere, presentium rerum solatia fugere, ad promissa eterne remunerationis animum preparare, subiectione atque abiectione gaudere, paupertatis studium querere [paupertatem studio querere], et non solum facultates, sed etiam ipsas habendi uoluntates de cordibus eradicare.  Nihil enim habere, interdum res necessitatis est; nichil autem cupere, uirtutis. Illud etiam scire debetis, quod qui inter uos uitam agere constituerunt, aut cum grandi fructu, aut cum grandi periculo, uel diligentes, uel etiam negligentes sunt. Unde felix est illa anima que cum bene in congregatione uersatur, multorum gaudium est; et plurimi ex ea uel edificantur uel illuminantur. Bona enim eius, dum multis communicantur, adduntur. Ad quod etiam sapientissimi illius sententia respicit, que dicit: Fili, si sapiens fueris, tibi eris et proximis tuis. Itaque si quis in congregatione positus, ad humilitatem sese patienter [patientem] prebuerit, quantum ex se bonum proximis commodat, tantum in se aliorum lucra conuertit. Si uero econtrario per inobedientiam  uel superbiam queres , facilius inueniri solet, ad malum exemplum sue iniquitatis alios traxerit, quantos destruxerit, de tantis periculum damnationis incurrit. Quantis detrimentum fuit, de tantis damna contraxit; et peccatum quod ab illo semel recessit, ad eum multipliciter redundauit. Quamobrem sicut ille ualde admirandus atque laudandus est, cuius cursus bonus multorum profectus est, ita ille merito lugendus est cuius uita mala multorum ruina est. Ideo, fratres karissimi, que ad edificationem pertinent, ea in medio positi agere studeamus: ne uita [uitia] nostra aliorum uirtutibus noceat [noceant], ne aliorum feruorem tepor noster debilitet; et ne aliorum patientiam iracundia nostra uiolet, ne aliorum humilitatem superbia nostra deprauet,  ne aliorum sanitatem infirmitas nostra corrumpat, ne aliorum pulchritudinem feditas nostra contaminet, ne aliorum ardentes exstinguamus lampades, si nostras illuminare non possumus. Et quidem stulte ille uirgines, quamlibet stulte essent, non tam alienas exstinguere, quam suas illuminare cupiebant . Et ideo ad istarum similitudinem, si cuiquam [a 1Kb] nostrum deest pinguissima gratia humilitatis, si fidei ignis, si flamma feruoris, si oleum caritatis, si lumen discretionis, ueniat ad eos quos magis abundare perspexerit, et gratiam in se proximi non auferendo, sed imitando, transfundat; et bona possessionis aliene, non solum sine damno, sed etiam cum lucro possessoris inuadat. Nunquam tibi deficit quidquid alter [alteri] de te proficit. Nunquam  enim lucerna luminis sui damnum sentit plurimis a se accensis, nec minuit solis lucem considerantium multitudo. Quanti ad eum perspexerint, tantis munera sua commodat, et ipse tamen integer perseuerat. Benedicta a Deo illa anima, cuius humilitas alterius confundit superbiam, cuius patientia proximi exstinguit iracundiam, cuius obedientia pigritiam alterius tacite increpat, cuius feruor inertiam alieni teporis exsuscitat. Qui proximi sui turbatum pre ira oculum cordis, gratia consolationis atque edificationis illuminat, melius huic quam illi [melius hic quam ille], qui fratrem paululum ab aliquo contristatum, non tam solatio suo porrecta manu subleuat, sed titubantem,  sicut parietem inclinatum, maliloquiorum impulsu adiuuat ad ruinam; et salubriter pro discipline ratione correptum, per sinistra consilia sic incitat, ut allidat, sic armat, ut perimat. Itaque, fratres, cui mala propria non sufficiunt, ille sic agat, ut iudicium etiam aliene perditionis non incurrat. Certi sumus, karissimi, quod nisi caueamus, nisi nostras quotidie resecemus et circumcidamus passiones, deteriores multo nos effici, quam fuimus, dum in seculo uiueremus: ita ut fiant extrema nostra peiora prioribus . Et quidem, karissimi, quandiu ad mundum pertinuimus, et illis actibus et negotiis militauimus, in quibus nunc erubescimus, tunc nobis aduersarius non obstabat, imo etiam consentiebat: quia circa miserabilem ac perditam uitam nostram  non inueniebat in quo exerceret inuidiam suam. Delectabant illum opera nostra, sufficiebant illi per se nostra crimina et peccata. Quis enim suscipiat bellum contra militem suum? quis uelit impugnare subiectum suum? Sed supra omnem infelicitatem erat uita illius, cui nocere non dignabatur inimicus. At uero nunc postquam uoluntatibus [uoluptatibus] illius renuntiauimus, uidet cultores suos ad auctoris sui pristinum rediisse famulatum; uidet in nobis quodammodo idola sua in Dei templa mutari, frendens et tanquam leo rugiens, omnes nocendi aditus peruigil insidiator explorat. De quo leone apostolus protestatur. uigilate itaque, quia aduersarius uester diabolus ut leo rugiens circuit querens quem deuoret . Beati igitur quos hic leo inquirendos iudicat,  et sequendos [insequendos] utique uirtutum uestigiis et odore meritorum. Non enim ab illo inquiruntur nisi boni, quia se ultro ingerunt mali. Post illos uiolenter currit, istos etiam negligenter incurrit. Beati igitur quos hic leo inuidia cogitur querere, et malitia non permittitur inuenire. Terribiliter quidem sonat in auribus nostris, dum audiuimus: Tanquam leo rugiens. Sed quia dictum est: Esca eius electi [electe] sunt, quod querit, electionis est, quod rugit, desperationis. Sicut alio loco legimus: Dentibus suis fremet et tabescet [frendit et tabescit] , ita hoc loco loquitur sermo diuinus, ut terrori coniuncta sit consolatio. Cruciati [Cruciatis] quidem est quod frendit; sed uicti est quod tabescit. Et inter hec, quanti sint illa que a Deo preparata sunt homini, etiam liuor  prodit inimici. Hec itaque, karissimi, cogitantes et in hoc agone desudantes, gloriosi ac preclari Patris nostri nos et discipulos meminerimus esse et filios. Rapiamus unusquisque quod possumus de bonis intestati [bonis tanti] parentis: hic de hereditate eius assumat fidei holosericam [fidei loricam], gestorum uarietatem pretiosam; hic mansuetudinis ac simplicitatis occupet talentum, ille decus pectoris beneuolentie ac sapientie monile sibi uindicet; hic margaritam compunctionis et thesaurum castitatis inuadat. Licet enim ille locupletissimus Dei amicus, quidquid habuit integrum, secum tulerit: et nobis tamen si uolumus, totum reliquit. Ita ergo agamus bona illa illius sectantes, ut qui in eternam gloriam suscitandus  sub fine seculorum creditur, nunc Ecclesie per rediuiua in filiis merita iam resurgat. Adiuuante Domino nostro Iesu Christo, qui uiuit et regnat in secula seculorum. Amen.



HOMILIA uIII.

Scimus quidem spirituali militie, cui nos mancipauimus, magnam esse in futurum repositam remunerationem, sed si bene respiciamus, in hoc ipso opere quod gerimus quodammodo, etiam in presenti seculo iam partem premii possidemus. Et plane magnus uite fructus est, seculum potuisse despicere et Deo seruire cepisse; euasisse uitiorum infelicissimum dominatum, et fugisse gule atque luxurie fedissimam seruitutem. Quid ergo?  non iam magna pars premii est, nichil commune habere cum mundo, uanarum rerum cupiditatibus non exercitari [excruciari], sceleribus non admisceri, et cum innocentia diem transigere, beate castitati operam dare, gloriose paupertatis sufficientiam cum timore Domini possidere? De qua loquitur Sapientia: Melior est exigua portio cum timore Domini, quam thesauri magni sine timore eius . Intelligamus itaque quantum nobis Dominus pia uocatione contulerit. Numeremus, si possumus, ex illo tempore ex quo hic conuersari uidemur, quanta peccata lucrifecerimus, de quantis fraudibus, de quantis adulteriis, rapinis, periuriis, sacrilegiis, nos Dominus liberauerit; et tunc uidebimus quantum etiam de presentibus beneficiis Domino debeamus. Si nunc in seculo essemus, quid  aliud ageremus quam conuolueremur in malis nostris, et animas nostras quotidianis uiolaremus [pollueremus] maculis, quotidianis confoderemus uulneribus, ita ut nec sentire possemus. Habet enim hoc infelix consuetudo peccandi, ut quanto amplius unusquisque peccauerit, tanto minus peccata ipsa intelligat; et tanto eam plus peccare delectet, et ueniat illud quod propheta peccatoribus clamat: Non est Deus in conspectu eius, auferuntur iudicia tua a facie eius . Etenim quando subrepit peccandi delectatio, statim futuri iudicii diem abscondit obliuio. Econtrario autem quanto quisque sollicitior circa se fuerit, tanto plus metuit, sicut ait Scriptura: Sapiens timendo declinat a malo. Sapiens ergo semper in compunctione, et semper in metu est; et ut de preteritis  [presentibus] suspirat malis, ita de futuris periculis peruigili sollicitudine contremiscit. Qui de preteritis anxius est, et secum cogitat ac reuoluit, ne forte parum defleuerit preterita, ne forte nondum satisfecerit pro innumerabilibus debitis suis, ne forte magis ad ueteres iniquitates noua posuerit [superposuerit] uulnera, ne super antiquas conscientie maculas recentia adhuc crimina impresserit, et conuersationis [conuersionis] nomen ad hoc assumpserit, ut grauius sub sacra professione delinqueret. Aliquantum [Aliquanti] sufficere nobis putamus, quod fecerunt istud conscendimus, quod locum habitumque mutauimus, quod hic aliquantum temporis duximus, spem omnem in annorum numero  collocantes ac sic perniciosa nosmetipsos persuasione fallentes, putamus quod mala nostra spatio temporis euanuerint. Et quia illa nos obliti sumus, credimus quod de memoria diuine seueritatis lapse sint; sed non ita est. Omnia apud illum reposita [collecta] atque signata sunt. Audiamus quid dicit ille qui cum ipso diabolo manu ad manum singulari certamine dimicat B. Iob: Signasti quasi in sacculo peccata mea . Et Dominus ait: Nonne hec collecta sunt apud me et signata in thesauris meis ? Non putemus tam facile remitti posse admissa semel crimina, et profundo uulnere in anime impressa uisceribus. Multum opus est fletus, multus gemitus, multe contritiones corporis ad sanandos ipsos dolores cordis.  Tota incumbendum est spiritus compunctione [a 1Kb] , ut uetusta mala tanquam sagitte quedam de conscientie uisceribus euellantur. Non sufficit summis labiis dicere: Peccaui, parce et remitte. Et Saul dicebat, Peccaui; sed non obtinuit illam ueniam quam Dauid una penitentie uoce promeruit . Et hoc quare? Quia confessionem illam nudam magis quam ueri gemitus exprimebat; quia non compensabatur cum magnitudine criminis leuis humiliatio [forte lenis insolentia] supplicantis. Non leui agendum est contritione, ut debita illa redimantur, quibus mors eterna debetur; nec transitoria opus est satisfactione, pro malis illis propter que paratus est ignis eternus. Si uolumus intelligere quam graues apud se faciat iudex noster hominum culpas, respiciamus  ad penas. Quantum enim nunc patiens est Deus noster in sustinendis delictis nostris, tantum seuerus erit in discutiendis actibus nostris; et sicut inestimabilem parauit improbis penam, ita inenarrabilem iustis collaturus est gloriam. Ergo suppliciorum acerbitatem econtrario de premiorum magnitudine colligamus. Quia qui nouit remunerare merita, nouit punire delicta. Saluberrima ergo est, ac multum necessaria est, futuri iudicii recordatio et preteritorum commemoratio, uel deploratio delictorum. Quod si quis est, qui sibi de preteritis illese uite meritis blandiatur, et adhuc innocentem se transisse putet ad Domini seruitutem, et ideo credit se esse securum, iste talis respiciat quam incerti et quam lubrici sunt exitus uite. De qua dicitur: Ne laudaueris  hominem in uita sua; et cum perspexerit iam se de preterito non habere quod lugeat, habet de futuro quod timeat. Nemo ergo de preteritis securus sit, tanti laquei obiecti sunt ante pedes anime nostre, tam innumeri hostes obseruant et custodiunt iter nostrum, tante fouee et tam prerupte [et tanta prerupta], tante rerum difficultates interiacent inter nos et finem nostrum. uia ipsa que per se arcta et ardua est, tantis spiritualium latronum insidiis obsessa est [obsidetur], tantos nos scopulos, tantosque fluctus transire necesse est, ut ignoremus quid eueniat antequam anchoram optato in  littore collocemus. Et putamus nos de preteritis debere esse securos, et sine quotidiana cura, sine quotidiano timore et tremore diem nostrum debere transigere! Quis transiens super alicuius profundum fluminis per arctissimi pontis angustias, etiam si maiorem partem inoffenso transierit pede, iam periculum euasisse se credat, cum in ultimo pontis spatio, si paululum titubauerit, casum quem in medio spatio uitarat, incurrat? Sic nos etiam, si magna pars uite istius uideatur fuisse transacta, non ideo fiduciam presumamus, cum adhuc periculum pars extrema minetur. Quis in acie positus ante finem certaminis, aut ante uictorie securitatem arma deponat? Nemo ergo securum debere se esse iudicet, antequam ad finem felici consummatione perueniat.  Nec hoc nobis sufficere putemus ad plenam salutem, quod inter seruos Dei uel habitatione censemur, uel nomine computamur, quod in salute uiuere, quodque inter monachos psallere iubemur. Clamat enim nobis Dominus noster: Non omnis qui dicit mihi: Domine, Domine, intrabit in regnum celorum . Hoc autem quare? quia non auditores legis iusti sunt apud Dominum, sed factores legis iustificabuntur . Unde etiam si bene uixerimus, cursum nostrum stabilitate et perseuerantia commendare debemus, in loco uocationis persistendo et perficiendo [forte proficiendo]. uere dico etiam, si hic uiginti aut triginta annos Domino impendissemus, cui utique totum nos scimus debere quod uiuimus, et ut satis unum annum ageremus in seculo, inestimabile  esset quantum nobis de eterne uite gaudiis fraudaremus, quia spes nostre omnes in consummatione atque fine consistunt.

Quid mihi prodest si mihi sata uiridantia in herbis spem messis ostendant, et me sub ipso falcis tempore subita uel eris intemperies, uel pluuiarum inundatio decipiat? quid mihi proderit, si uinea spem omnem in flore promittat, uel ferarum incursio, uel uastitas grandinis spem omnem in consummationem [in consummatione] subducat? Ideoque omnis prosperitas omnisque laborum felicitas, in fine consistit. Cum autem etiam illis dolendum sit qui hinc post multa laborum stipendia, post aliquantum annorum profectum, aliquibus desideriis abstrahuntur: quid de illis erit qui hic quatuor aut  quinque annos longissimum tempus credunt, et omnem relique uite tractum in seculi uanitate consumunt, cum etiam unus annus seculi labores nostros in eremo acquisitos ita possit absumere, quomodo si mare magnum paruissimum intra se riuulum recipiat et absorbeat, atque ei nec nomen relinquat. Nescio ad que lucra uelimus in seculo uiuere: nam cum hic grande putetur damnum non quotidie aliquid acquirere, illic grandis questus est putandus uel acquisita non perdere. Hic, inquam, graue detrimentum creditur, non quotidie proficere: ibi uero summa uirtus est non perire. Ideoque si adhuc tenues  ac pauperes sumus, hic aliquid consequi elaboremus. Si uero aliquid consecuti sumus, hic illud seruare curemus. Hoc solum impendium [compendium] et gaudium erit, quod hic Domino uixeris, quia quandiu hic consistimus, in arbitrio est cum uelis ad seculum declinare. Cum uero declinaueris, iam difficile ac pene impossibile erit ad locum istum uel cogitatione respicere. Quod si aliquis ideo securum se putat, de hoc loco aliquando posse discedere quod hic bene cucurrerit, quod hic multum laborauerit, hie talis hoc agit, quomodo si aliquis oneratam mercibus nauem de portu soluat, et tempestatibus tradat, et ad scopulos atque ad saxa detorqueat. Quanto itaque laboramus amplius, tanto cautiores esse debemus: proficientibus enim insidiatur inimicus,  et ubi uidet aliquam spem aut aliquam gratiam, ibi tanquam leo rugiens et circuiens ad inuadendam predam totus incumbit. Et ideo quia hic positis nocere non preualet, uult aliquos minus cautos per cogitationes ac per diuersas tentationes ex hoc loco quodammodo, quasi extra castra, producere et quasi de eminentissima [de inuictissima] arce deponere; et cum deposuerit, uelut de loco superiori confligere, ut etiamsi nauem mergere non potuerit, saltem ex detrimentis et damnis que abundant in seculo, iucundissimam predam referat. Mittit primum intentiones diuersas, indignitates, animositates, ut dum homo quod semel destinarit, atque in furore definierit, implere contendit, non cogitet damnum suum, non respiciat ad ruinam; et cum illum deposuerit,  tunc ei in nichilum iam profutura penitudo succedit. Hic sumus, et tuti non sumus: aut enim cordis cogitationibus uariis et improbis atque inhonestis agitamur; aut uenenatis lingue gladiis uulneramur, pro minimis et prauissimis rebus scandalizantes [et pro minimis rebus scandalizamur]. Interdum etiam, quod monachum non decet, in lites et iurgia prorumpentes, professionem nostram regule transgressione uiolamus, furtum inferre prepositis, imo animabus nostris, sub Dei oculis non timentes, cum hoc quod agere sub presentia prepositorum ueremur, sub Dei oculis committere non debeamus: non contenti sumus necessariis, sed rursum per cordis teporem abundantiam quam in seculo reliquimus desideramus. Unde non satis prodest quod a nobis qualescunque  facultates excussimus, quando ipse in nobis resident cupiditates. Inde est quod interdum de rebus prauissimis [paruissimis] excitamur, pro uilium rerum appetitu grauissimas contentiones mouemus. Hoc quare? Quia licet reliquerimus in rebus exteriora bona, adhuc tamen in cordibus mala interiora retinemus. Et inter hec quomodo exsultat aduersarius noster, quando nos uidet ad hoc maxima contempsisse, ut in minimis deformius uinceremur? Ideoque ea que foris posita intus anime uisceribus adheserunt, radicitus euellantur [euellamus]. Unde et Apostolus non dixit: Aurum uel argentum radix est malorum omnium, sed magis, cupiditas diuitiarum . Et non solum diuites, sed, Qui uolunt  diuites fieri incidunt in laqueum ac tentationem. Rogat Apostolus non solum habentes, sed et qui ipsam habendi consequitur [habendi intra se retinet] uoluntatem. Ideoque nichil proficit homo relinquendo quod extra se habet, qui uitia intra se retinet. Itaque, ut dixi, fratres, hic sumus, et tuti non sumus. Et qui [Et si] intra muros positi uix resistimus, in seculo expositi quid faciemus? Qualiter stare poterit in fluctu atque in ipso colluctantium tempestatum impetu, qui tam grauiter periclitatur in portu? Ideoque, in quantum possumus, stabiles simus in hoc tranquillissimo sinu [portu]; quia quamlibet tepidus in uacuum non currit, qui ad palmam consummationis perseuerando peruenerit. Adiuuante Domino nostro Iesu Christo, qui uiuit et regnat in secula  seculorum. Amen.



HOMILIA IX.

Fratres karissimi, ad hoc in istum locum conuenimus, ut Domino nostro uacare possimus, non his rebus quibus noster delectatur inimicus. Certum est enim quod quando ea que ad seculum pertinent loquimur, aut iniquis murmurationibus nos mordemus, ille horas nostras [al. illic ora nostra] Deo subtrahi, et sibi gaudet acquiri. Quid prodest quod nos pretiosis uigiliis laboribusque conficimus, et ea que maxime Deus noster in nobis desiderat non habemus? Hoc est, cor mundum et liberum ab istis minutis negligentiis quas qui non obseruat, paulatim defluit [defluet], et ad maiora prolabitur . Illud ergo imprimis habere studeamus, quod in nobis  Deus noster exspectat: id est, suauem benignumque sermonem, mentem ab omni maledicto, ab omni malitia liberam, et deuitatis his quibus Spiritus sanctus offenditur, humilitati et quieti operam dantem. Hec sunt precipua sacrificia, hec pinguia holocausta, que in conspectu Domini in odorem suauitatis ascendunt. Hoc etiam maxime studeamus, ut illa que in honorem Dei nostri agimus, cum hilari animo agamus, cum fidei gaudio et cum bone ac deuote uoluntatis affectu. Quidquid uero inuiti atque compulsi facimus, nouerimus nos ex eo non solum non habere profectum, sed maximum detrimentum. Faciamus alicui potenti uiro obsequium soluere, quod utique superiores persone a clientibus suis exspectare consueuerunt nonne si nos uideret homo  ille, debitum sibi officiam inuito atque extorto animo, et etiam cum quodam fastidio exhibere, nonne magis sibi factam iniuriam iudicaret, et exhonorari se potius quam excoli pronuntiaret, et huiusmodi negligenti atque indeuoto offensam potius crederet referendam esse quam gratiam? Si ergo cultus nominis, deuotionem, fidem, atque hilaritatem requirit, ubi interdum melior est ille qui colit quam qui colitur, ubi nullum fructum officiositas ipsa consequitur, sed hoc solum profectus est, si mereatur susceptus uocari: quanto magis nos in honore Dei nostri obseruare debemus, ne ad obsequia eius indeuoti atque compulsi, nec tristes atque ingrati inuitique inueniamur, et non respecti? At Deus ad  munera que negligenti ac uili animo afferuntur non respicit. Non enim homini, sed illi potius fides nostra seruituram se esse uel ipsam impendisse animam, parum debet uidere [uideri] cuius obsequiis atque beneficiis etiam ipsi angeli in paradiso confitentur: cui postremo cum totum debeatur, nil tamen gratis soluitur. Pro hac ergo misera uita, laboribus et doloribus plena, in qua usus breuis est, et ipsa breuitas semper incerta, contendimus in obsequiis homini placere, et pro illa, ubi iam nichil laboraturi sumus, non contendimus modo Deo deuotum seruitium impendere, quam utique uitam etiamsi auctori suo offerre dissimulet deuotio uoluntatis, continuo a nobis est exactura lex mortis; et quod non datur ex uoto, soluitur ex debito. Pro ista itaque  uita dabit illam uitam que nec oculis potest cerni, nec tacita mentis cogitatione perstringi [pertingi]: quam utique consequi est facilius quam enarrare: cuius erit cursus sine termino, usus sine fastidio, refectio sine cibo, adiutorium sine defectu, requies sine nocte, otiositas sine senio [a 1Kb] , indeficiens sub uultu Dei claritas, et sub antiquis perpetuisque gaudiis semper noua iucunditas, et sine ullo amittendi periculo felicitas. Huius ergo uite dulcedinem relinquentes, iam nunc de futuris seculis [de futuris illius seculi] quotidie cogitando, etiam in hoc corpore pregustare conemur, et exclusa de sensibus nostris secularium desideriorum amaritudine, quemdam beatitudinis illius dulcem saporem nostris cordibus attrahamus; et discusso omni torpore omnique pigritia,  cuius mater est infidelitas, illa iam hilaritate, illa alacritate Domino ac Deo nostro, illoque gaudio seruiamus, quo gaudio ad munera sua inuitante ueniamus, prestante Domino nostro Iesu Christo, qui cum Patre et Spiritu sancto uiuit et regnat in secula seculorum [b 1Kb] . Amen.



HOMILIA X.

uidete uocationem uestram, fratres karissimi; uenire quidem ad eremum, summa perfectio est; non perfecte in eremo uiuere, summa damnatio est. Quid prodest si in loco quies teneatur, et inquietudo in corde uersetur? Si in habitatione silentium sit, et in habitatoribus uitiorum sit tumultus, et colluctatio passionum, si exteriora nostra serenitas teneat, et interiora nostra tempestas? Solemus annos nostros  et spatia temporum quibus nunc uiuimus supputare: non te fallat, quicunque ille es, numerus dierum quos hic relicto corporaliter seculo consumpsisti. Illum tantum diem uixisse te computa in quo uoluntates proprias abnegasti, quem sine ulla regule transgressione duxisti. Illum tantum diem uixisse te computa in quo uoluntates proprias abnegasti, in quo desideriis restitisti, quem sine ulla regule transgressione duxisti. Illum diem uixisse te computa quem non malitia, non inuidia, non superbia contaminauit, quem non mendacii, non periurii  culpa respersit. Illum diem uixisse te computa qui puritatis et sancte meditationis habuit lucem, quem non conuersatio tenebrosa mutauit in noctem. Illum, inquam, diem applica ad uitam tuam, cuius lucrum uenit ad animam tuam. Solemus etiam nobis de corporalium uigiliarum assiduitate blandiri, qui post uigilias, ac forte de ipsis uigiliis, ad obtrectationes, ad uerbositates, ad murmurationes egredimur. Nam qui se de choro psallentium ad comessationes inhonestas potationesque furtiuas, non damnabili transgressione, sed abominabili utilitate subducit, multo esset leuius, si sobrietate [ebriolentia] dominante dormiret. Et ille qui ieiunans oneratum et pregrauatum pectus iracundie uel indignationis districtione circumfert, quia uino se abstinet, et in  sensibus uirus amarum amarissime discordie ebrietate turbatur; qui, inquam, exteriori et salutifera poculorum parcitate se macerat, et interiora eius mortiferum uirus odiorum eructant, nonne in se propheticas uoces dirigi, iam etiam in presenti uita predamnatus, intelligit: Non tale ieiunium elegi, dicit Dominus . uel illud: Ex uinea enim Sodomorum uinum eorum, et uites eorum ex Gomorrha; uua eorum uua fellis, et botrus amaritudinis in ipsis . Ita autem interdum diabolus cum aduertit animam fide uacuam et Dei timore nudatam, ita diuersis passionibus inebriat mentem, ut quando maledicimus, aut irascimur, aut obtrectamus, quando hec agimus, aliis nos nocere non nobis credamus. Sed non ita est. Nam uniuscuiusque uitii malum in  suum recurrit auctorem, sicut dicit sermo diuinus: Fili, si malus fueris, solus hauries mala tua. Suam linguam maliloquus maculat, suum cor obtrectator exulcerat, sue mentis lumen iracundus obcecat, suam inuidus animam uelut tinea corrumpit. Et sicut exulceratis parentibus nascuntur uipere, sicut, inquam, nasci uiperei fetus diruptis matris [al. matrum] uisceribus asseruntur, ita humana precordia ipsis primitus quas conceperint passionibus dilacerantur. Illa  precordia, de quibus uitiorum generatio serpentina profertur, ipsa primitus monstruosa partus fecunditate uiolantur. De tali partu dicit sermo diuinus: Ecce parturiit iniustitiam, concepit dolorem, et peperit iniquitatem. Conuertetur dolor eius in caput eius, et in uerticem ipsius iniquitas eius descendet  . His itaque a nostra ut pote circa uos feruenti caritate, que pro aliquorum negligentiis longo cruciabatur dolore, premissis, et ex aliquo exoneratis pectoris estibus, precipimus, admonemus, atque etiam uos pro uobis  obsecramus, ut de reliquo corrigatis mores, negligentias emendetis, ne ad uos postmodum non cum lingue ac sermonis uirga, sed cum his uerberibus que obdurata deposcunt corda ueniamus. Elaborate, fratres karissimi, ut deinceps inter uos contentione laudabili ac meliori tandem emulatione  certetis. Unusquisque uestrum in opere Dei studeat esse promptior, in oratione frequentior, in lectione sollicitior, in castitate sit purior, in sobrietate sit parcior, in lacrymarum largitate profusior, in corpore honestior, in corde sincerior, in ira mitior, in mansuetudine moderatior, in risu rarior, in compunctione feruentior, in grauitate fundatior, in caritate iucundior. Et ideo nosmetipsos castigemus, quotidie ipsi nobiscum rationem de quotidiana conuersatione faciamus. alloquatur se in secreto cordis unaqueque anima, et dicat: uideam si hanc diem sine peccato, sine inuidia, sine obtrectatione ac murmuratione transegi. uideam si hodie aliquid quod ad profectum meum, quod ad edificationem aliorum pertinet, operatus sum. Puto quod hodie illum insipienter destruxi,  hodie seniori meo inobediens fui, mentitus sum, periuraui; ira uel gula uictus sum. Plus hodie risi, plus cibo ac potu, plus otio ac somno quam decebat indulsi. Minus legi, minus oraui quam debui. Quis mihi reddat hunc diem, quem in uanis fabulis perdidi? Ac sic, fratres, de omnibus negligentiis nostris compungamur in cubilibus; id est in cordibus nostris. Si ita egeritis, nos quidem de profectu uestro letificabimur, sed uos de acquisita salute gaudebitis. Nos uobis pro salutis uestre acquisitione subdetis. Docet autem illius qui potens est pietas ut ita de sermone nostro proficiatis, ut nos uicissim uestris meritis adiuuetis, nobisque sitis et in presenti seculo ornamentum, et in futuro presidium. Adiuuante Domino nostro Iesu Christo, qui cum Patre et Spiritu sancto uiuit et regnat  Deus per infinita secula seculorum. Amen.



HOMILIA XI.

Quod supplicante et quodammodo cum caritate iubente sancto patre uestro [nostro] fraternitati uestre qualemcunque sermonem profero, non ex aliqua presumptione hoc facio, sed ex uera et integra caritate. Et licet tam perfecti, Deo propitio, sitis, ut monitione nostra minime egeatis, tamen imperante caritate, que nescit timere, etiam quod optime uos implere nouimus, suggerere et admonere cum uera humilitate et perfecta caritate presumimus, non tamen sine uerecundia. Cum nos nec idoneos nouerimus esse discipulos, ad opus sanctum uideamur excitare magistros. Cum simus tepidi, cogimur admonere feruentes. Cum simus peccatores, arguimus iustos. Cum simus imperiti,  doctos instruimus. Cum simus in pelago huius mundi nimiis fluctibus fatigati, ad eos qui ad portum iam feliciter peruenerunt predicationis uerba proferimus. Sed tamen, fratres, quia solent naues superatis et deuictis pelagi fluctibus, etiam in portu tutissimo sepe laborare et, nisi grandis cautela fuerit, pene submergi, cum summa humilitate et ingenti reuerentia admonemus, ut quia uos Christus de omnibus capitalibus criminibus, tanquam de periculosis fluctibus liberauit, in portu quiete beatitudinis constituti, paruas negligentias et minuta peccata, que sic in animam confluunt quomodo per minutissimas nauis rimulas intestine [in sentina] gutte concurrunt, cum omni uigilantia, Christo adiuuante, exhaurire iugiter festinetis.  Nam quomodo nauis, posteaquam pelagi fluctus euaserit, si in portu destinata [sentinata] non fuerit, de minutissimis guttis impletor et mergitur: sic et monachus, deuictis et superatis seculi tempestatibus et mundi huius criminibus, quasi periculosis fluctibus, cum ad portum monasterii uenerit, si subrepentina [subrepentia] et minuta et quotidiana peccata de anime sue sentina exhaurire neglexerit, in ipso portu naufragii discrimen incurrit. Sed dicit aliquis, Quomodo potest anima sentinari? Utique orando, ieiunando, uigilando, ueram caritatem, ueram humilitatem et ueram obedientiam exhibendo. Attendite, fratres, queso uos, quomodo nauis sentinatur a situla, sic anima ab omnibus malis oratione dominica liberatur, si dicat, et uerum dicat:  Dimitte nobis debita nostra sicut et nos dimittimus debitoribus nostris . Qui enim omnibus in se peccantibus clementer indulserit, nullius peccati uestigium, nullius macula [in ipsius anima] remanebit. Attendite, fratres, diligenter considerate quod dixi, qui in se peccanti indulserit; non enim dixit, quod qui in Dominum [Deum] peccauerit, ipsi debeas indulgere; sed qui in te peccauerit, illi debeas ueniam dare. Quod peius est, aliquoties qui in nobis peccauerit, aut tarde, aut difficile ueniam damus. Qui in Dominum deliquerit [Deum peccauerit], celeriter indulgemus. Sed si uolumus iuste agere, ille qui in Dominum peccauit, sine seuerissima districtione non debemus penitus indulgere, ne dum illi per indiscretam pietatem remittitur, exemplum perditionis aliis  prebeatur. In sua ergo se unusquisque ostendat esse clementem. Quia Dominus dixit: Si dimiseritis hominibus peccata eorum, dimittet uobis Pater uester celestis peccata uestra . Quando uero in Domino [in Deum] aliquis peccatum presumit admittere, districtionem debet monasterialem sustinere. Et hoc bono et pio animo debet fieri, ut per spiritalem castigationem ita corrigatur in hoc seculo, ut non pereat in futuro. Quia omne peccatum quod in hoc mundo non corrigitur, in futuro seculo punietur. Sic enim de filio uel de seruo Scriptura diuina commemorat: Tu, inquit, uirga eum cedes, et animam illius de inferno liberabis ? Et ideo, sicut supra suggessi, non solum capitalia crimina caueamus, sed etiam prauas negligentias quotidie,  quasi uenena diaboli, respuamus. Sunt enim nonnulli qui post religionis professionem, quia uidentur exisse de seculo, nimia securitate soluuntur; et impletur in illis illa sententia Domini qua dicitur: Utinam calidus esses aut frigidus; nunc autem quia tepidus es, incipiam te euomere ex ore meo . Quid est quod dixit, Utinam calidus esses aut frigidus? hoc est dicere: Melius tibi fuerat aut in seculo remansisse frigidum, aut in monasterio esse feruentem. Nunc autem quia et de seculo recessisti, et tamen feruorem spiritalem per negligentiam apprehendere noluisti, tepidus effectus ex ore Domini uix iterum recipiendus euomeris. Et ideo, fratres karissimi, cum Dei adiutorio sententiam diuine  Scripture diligenter attendite, qua dicitur: Omni custodia serua cor tuum . Sicut enim gaudendum est de illo qui ad monasterium ueniens, mansuetudinem, obedientiam et patientiam uoluerit mitis et humilis exhibere: ita et econtrario lugendus est ille qui corpore tantum de seculo exisse uidetur, corde tamen in mundo aut remansisse infideliter, aut infeliciter rediisse cognoscitur, et pro humilitate profert superbiam, pro patientia iracundiam, contemptum pro obedientia; pro caritatis medicamento, malitie effundit uenenum. Talibus conuenit illa beati Petri uera et multum timenda sententia: Melius, inquit, fuerat illis, non cognoscere uiam iustitie, quam post cognitionem retrorsum conuerti . Et iterum: Canis reuersus ad uomitum suum, et sus lota  in uolutabro luti. Sed nec de talibus desperandum est, fratres, quia potens est Deus orationibus uestris scintillam compunctionis accendere, et omnem seculi uoluptatem uelut spinas et tribulos nequitie, salubri igne consumere, illo utique igne de quo Dominus dixit: Ignem ueni mittere in terram, et quid uolo nisi ut accendatur ? Orate ergo, fratres dilectissimi, non solum ut nobis Deus in nobis perseuerantiam dignetur tribuere, sed etiam illos qui negligentes sunt iubeat de fouea subleuare, et de laqueis eruere. Si enim uobis orantibus et cum caritate consilium dantibus, quicunque sunt tepidi, et negligentes fuerint emendati, duplicatum uobis Dominus premium et de uestra salute et de illorum correctione dignabitur repensare. Nam nec illi qui boni sunt se debent  quasi de suis meritis extollere, nec illi qui negligentes sunt de Dei misericordia desperare; sed illi cum humilitate Dei dona custodiant, et isti cum grandi compunctione celerius ad penitentie uel correctionis medicamenta confugiant, quia qui bonus est, si superbire ceperit, cito humiliatur; et qui superbus est, si se humiliat, per Dei misericordiam subleuatur. Tantum est ut non se permittat amplius durissimo diaboli iugo premi, nec nimia et periculosa dissimulatione in peccatis perseuerans diutius obdurare; sed tam cito confugiat, ut in se peccati uestigium non relinquat. Optime calidis adhuc uulneribus malagma uel fibula apponitur, quia si uelox fuerit ad celestem medicum intentio resurgendi, uestigium non poterit remanere collapsi, quia sub manu  omnipotentis medici, et cito perit morbus, et uelociter sanatur egrotus. Iterum atque iterum rogo et admoneo uos, fratres, ut obedientiam, humilitatem atque caritatem, non solum senioribus et cequalibus, sed etiam iunioribus exhibere iugiter studeatis: quia quelibet bona Dei seruus habere contenderit, omnia infeliciter perdet, si in illo humilitas et caritas non fuerit. Nolite murmurare, quia scriptum est , quod murmurantes a serpentibus perierunt. Nolite detrahere fratribus, quia scriptum est: Qui detrahit fratri suo eradicabitur . Nolite iracundiam in corde seruare, quia scriptum est: Ira uiri iustitiam Dei non operatur. Nolite uos inuicem odio habere, propter illud quod scriptum est: Qui odit fratrem  suum, homicida est . Sed opus non est ut diutius sanctam caritatem uestram uerbis doceamus, que uos ad Christi gloriam operibus implere et cognoscimus, et gaudemus. Hoc solum specialiter petimus, ut qui uos in quietis et tranquillitatis loco collocare dignatus est, pro nobis, quos seculi istius tempestates et innumerabiles fluctus affligunt, abundantius Domino supplicetis: ut si nobis, quia non meremur, gloria non detur, saltem uobis orantibus, peccatorum uenia tribuatur, prestante Domino nostro Iesu Christo, cui est honor et gloria in secula seculorum. Amen.



HOMILIA XII.

Si diligenter attenditis, fratres dilectissimi, uel uenerabiles filii, euidenter agnoscitis quod nullus hominum  sibi soli uiuit, et nullus sibi soli moritur. Quod etiam Paulus apostolus similibus uerbis confirmat dicens: Quia nemo sibi uiuit, et nemo sibi moritur. Omnis enim homo quantiscunque exemplum sancte conuersationis prebuerit, cum tantis et pro tantis ad premia eterna perueniet. Et contra, qui exemplum male uite et peruerse actionis ostenderit quantiscunque suis malis moribus ad iniqua opera prouocauerit, cum tantis et pro tantis perpetua supplicia sustinebit. Nos uero non solum exemplum male uiuendi ceteris non prebeamus, sed etiam sancta et salubri admonitione ad humilitatem et caritatem uel obedientiam iugiter prouocemus. Non simus de illis qui irascentibus uel furentibus quibuscunque fratribus aut sororibus malis consiliis solent pabulum superbie  ministrare dicentes, quod non debeant tanto tempore abiecta se humilitate deiicere. Non simus de talibus qui per amarissimas linguas, non solum nolunt uulnerata curare, sed etiam que sana sunt uulnerare contendunt: qui murmurando, detrahendo, per inobedientiam uel iracundiam non Christo seruire, sed consueuerunt diabolo militare. Astutus enim et crudelis hostis diabolus, calliditate ueteris artificii ac multiformis ingenii, animas quas semel, persuasione nequissima, desides ac tepidas uel negligentes effecerit, etiam in aliorum subuersione eas sibi seruire compellit, de quibus scriptum est: Utinam calidus esses aut frigidus: nunc autem quia tepidus es, incipiam te euomere ex ore meo . Tales enim animas ad inobedientiam uel superbiam preparatas diabolus  omni lumine ueritatis et caritatis excecat, et quasi uenator robustissimus, et auceps callidissimus, uelut indices sibi ad capiendas, si potest, etiam sanctas animas aptat ac preparat. Quomodo aucupes facere solent, qui columbas quas prius ceperint excecant et surdas faciunt, ut dum ad illas relique columbe conuenerint, preparatis retibus capiantur: ita etiam hostis antiquus de tepidis clericis et negligentibus monachis uel desidiosis uirginibus exercere consueuit, ut cum in eis oculos patientie clauserit, ignemque compunctionis uel flammam uere caritatis exstinxerit, et de solo habitu religionis persuaserit gloriari, sicut iam dixi, ad aliorum perditionem, uelut indices eos in exemplum proponit ac preparat, ut  dum illos simplices quique et minus solliciti imitantur, diuersis laqueis uel retibus capiantur. Isti tales non solum pro se, sed etiam pro aliis, quos per exemplum male conuersationis de bono humilitatis et obedientie reuocauerint, rationem sunt in die iudicii reddituri. Antiquus enim hostis, qui bonis semper inuidere consueuit, primum seruos uel ancillas Dei, quos tepidos ac negligentes esse cognouerit, persuadet otiosis fabulis occupari, murmurando uel detrahendo ad contumaciam prouocare, et ad audiendam lectionem tardissimos reddere, ut cum in eorum cordibus uelut callum et, ut ita dixerim, scoriam teporis induxerit, ad quelibet opera mala sibi eos faciat preparatos, et omnibus uitiis uel negligentiis infeliciter seruire compellat, secundum illud quod ueritas dixit:  Qui facit peccatum, seruus est peccati. Et a quo quis superatur, eius et seruus efficitur . Sicut enim sancte et spirituales anime, feruore caritatis accense, Spiritu sancto aguntur, et ad omne opus bonum iugiter preparantur, secundum illud quod Apostolus ait: Quotquot in spiritu Dei aguntur, hi sunt filii Dei ; ita econtrario, negligentes ac tepidi ab illo contrario spiritu possidentur de quo scriptum est: Cum exierit spiritus immundus ab homine, uadit per loca arida querens requiem, et non inuenit; postea reuertens inuenit domum suam uacuam et scopis mundatem, et adducit secum alios septem spiritus nequiores se; et erunt nouissima hominis illius peiora prioribus . Hec enim sine dubio patiuntur clerici, monachi, uirgines, superbi, inobedientes, tepidi. Cum enim  in primordiis conuersationis sue relicta seculi conuersatione, ad militiam sancte institutionis animo feruenti confugerint, per gratiam Dei euacuantur omnibus malis. Postea uero dum per negligentiam ac desidiam non apponunt studium, ut cum Dei adiutorio repleantur spiritualibus bonis, uitia que discesserant inuenientes eos uacuos, cum multiplici [Forte addendum comitatu] remeantes, compellunt eos redire ad uomitum suum. Sicut canis quando reuertitur ad uomitum suum, odibilis fit, ita et peccator quando reuertitur ad peccatum suum. De talibus terribiliter clamat apostolus Petrus: Si enim fugientes coinquinationes mundi, his rursum impliciti superantur, facta sunt eorum posteriora peiora prioribus. Melius, inquit fuerat illis non cognoscere uiam iustitie, quam post cognitionem  retrorsum conuerti ab eo quod illis traditum est sanctum mandatum. Contigit enim illis illud ueri prouerbii: Canis reuersus ad uomitum suum, et sus lota in uolutabro luti . Hoc illis euenit qui post abstinentiam ad gulam, post uigilias ad somnolentiam, post humilitatem ad superbiam, post obedientiam ad contumaciam, post patientiam ad iracundiam, uelut canis ad uomitum, et uelut sues reuertuntur ad luxurie uolutabrum. Et ideo qui se talem esse cognoscit, dum corrigendi tempus est, cum rugitu et gemitu ad uulnus superbie humilitatis medicamentum contendat apponere, contra murmurationis uel iracundie uenenum adiectum obedientie festinet accipere. Et antequam anima illius multis peccatis obnoxia de hac luce discedat, remedium sibi in die  necessitatis acquirat, et lampadi sue per superbiam exstincte humilitatis et caritatis oleum, dum colligendi et emendi tempus est, preparare contendat: ut inter sanctas uirgines, accensa uirginitatis lampade, in uasculo anime sue oleo caritatis exuberet: quia penitus uirginitas in corpore nichil proderit, si caritas uel humilitas a corde discesserit. Et hec quidem obseruant anime sancte, et que illis similes esse uolunt, facere non desistunt. Alie uero que non spiritualiter, sed carnaliter uiuunt, non humilitati, sed superbie infelicia colla submittunt; nec uelut apes mella spiritualia colligunt, sed quasi uespe crudelia uenena diffundunt. Quando senioribus inobedientes existunt, quando flammis iracundie succenduntur, quando odium in corde recondunt, quando  murmurationibus suis et se et alias uento superbie de portu obedientie excussas, et de tranquillitate patientie perturbatas, faciunt naufragare. Et que in primordiis conuersationis sue, relictis seculi fluctibus, ad quietem monasterii confugerunt, nunc nimio furore superbie, in ipso portu, procellis iracundie naufragare probantur. Istis talibus meliores sunt illi qui seculo seruire uidentur, quia multo melior est humilis coniugalitas quam superba uirginitas. Et plus laudabiles sunt qui se in medio pelago, Deo auxiliante, custodiunt, quam illi qui in portu nimia negligentia uel securitate merguntur. Felices ergo sunt ille anime que ita cor suum diuersis uirtutum aromatibus, Christo donante, replere contendunt, ut ex ore illarum nunquam nisi  caritas et humilitas, nunquam nisi castitas uel mansuetudo atque obedientia proferatur, unde et sibi eterna premia, et aliis prebeant sancte conuersationis exempla. Sicut, econtrario, infelices sunt, et misere et omni lacrymarum fonte lugende, que ita malis moribus corrumpuntur, ut ex illarum ore uel cogitatione, non Christi medicamenta, sed diaboli uenena procedant: que cum foris religioso habitu quasi pellibus ouium contegantur, uelut lupi rapaces intrinsecus esse noscuntur, et serpentum uel uiperarum more tandiu fictam humilitatem habitu corporis demonstrare uidentur, quandiu nulla castigatione corripiuntur. At ubi uel leuis admonitio adfuerit, tunc, falsa humilitate remota, apparebit celata superbia; et tunc in ueritate cognoscitur quia aliud  proferebatur in ore, aliud abscondebatur in corde. Falsa humilitas fingebatur in corpore, et superbie uirus tegebatur in mente. Hec ergo omnia, timentes potius quam de uobis sinistrum aliquid sentientes, cum omni humilitate et paterna sollicitudine caritati uestre suggessimus. Et ideo ante oculos uestros tepidorum negligentias proferre uoluimus, ut de bonis que in uobis munere diuino collata sunt spiritualiter gaudentes, Deo gratias referatis; et pro me ac meis similibus, qui adhuc multis negligentiis premimur, iugiter Dei misericordiam supplicetis, ut cum ante tribunal Christi uobis pro perseuerantia bonorum operum corona tribuetur, nobis per intercessionem uestram uel peccatorum indulgentia concedatur, prestante Domino nostro Iesu Christo,  qui cum Patre et Spiritu sancto uiuit et regnat in secula seculorum. Amen.



HOMILIA XIII. De duodecim remissionibus peccatorum.

Prima remissio est peccatorum, qua baptizamur in aqua, secundum illud quod scriptum est: Nisi quis renatus fuerit ex aqua et spiritu, non potest uidere regnum Dei .

Secunda remissio est caritatis affectus, ut est illud: Remittuntur ei peccata multa, quia dilexit multum .

Tertia remissio est, eleemosynarum fructus, secundum hoc: Sicut aqua exstinguit ignem, ita eleemosyna exstinguit peccatum .

Quarta remissio, profusio lacrymarum, Domino  dicente: Quia fleuit in conspectu meo, et ambulauit coram me tristis, non inducam malum in diebus eius .

Quinta remissio est criminum confessio, Psalmista attestante: Dixi, confitebor aduersum me iniustitiam meam Domino, et tu remisisti impietatem peccati mei .

Sexta remissio est afflictio cordis et corporis, Apostolo consolante: Dedi huiusmodi hominem Satane, in interitum carnis, ut spiritus saluus fiat in die Domini nostri Iesu Christi .

Septima remissio est emendatio morum, hoc est abrenuntiatio uitiorum, euangelista testante: Iam sanus factus es, noli ultra peccare, ne quid tibi deterius contingat .

 Octaua remissio est intercessio sanctorum, ut est illud: Si quis infirmatur, inducat presbyteros Ecclesie, et orent pro eo. Et multum ualet apud Dominum oratio iusti assidua .

Nona remissio est misericordia fidei meritum, secundum hoc: Beati misericordes, quoniam ipsi misericordiam consequentur .

Decima remissio est salus aliorum, Iacobo apostolo affirmante: Qui conuerti fecerit peccatorem ab errore uie sue, saluabit animam eius a morte, et cooperiet multitudinem peccatorum .

Undecima remissio est indulgentia et nostra remissio, ueritate permittente [forte promittente]: Dimittite et dimittetur uobis .

Duodecima remissio est passio martyrii, spe  unice salutis et indulgentie, latroni cruento respondente Domino: Amen dico tibi, hodie mecum eris in paradiso .



HOMILIA XIu. De die iudicii. 

Audiuimus, fratres, cum Euangelium legeretur, terribilem uocem, et metuendam pariter, et desiderandam Domini nostri sententiam. Terribilis est, pro eo quod dicit: Discedite a me, maledicti; desiderabilis pro eo quod dicit: uenite, benedicti Patris mei,  percipite regnum . Quis enim audita hac uoce non contremiscat simul et gaudeat? Quia Christus seruis suis promittit regnum, et peccatoribus ignem minatur eternum. Rogo uos, fratres karissimi, ut lectionem istam attento corde audiatis, et memoriter retineatis. Qui enim istam lectionem diligenti mente attendit, etiamsi reliquas Scripturas minime intelligat, ista sola lectio sufficere potest ad omne opus bonum faciendum et ad omne opus malum fugiendum. Attendite, fratres, quod Dominus illis qui ad dexteram futuri sunt promisit dicere: uenite, benedicti, quia esuriui, et dedistis mihi manducare. Illis uero qui ad sinistram erunt, dicturus est: Discedite a me, maledicti, quia esuriui, et non dedistis mihi manducare, et reliqua. Non dixit: Discedite a  me, quia furtum aut homicidium fecistis, et alia mala; sed ait, quia de substantia uestra pauperibus non dedistis. Sicut illos qui ad dexteram futuri sunt sola misericordia liberabit, ita eos qui ad sinistram sunt, sola auaritia condemnabit. Non ideo audituri sunt uenite, benedicti, quia non peccastis, nec illis dicturus est: Discedite a me, maledicti, quia peccastis; sed quia peccata uestra eleemosynis redimere noluistis. Nullus sine peccato esse potest, sed peccata sua omnis homo, Deo auxiliante, eleemosynis redimere potest. Dominus enim ait: Qui esurientem non pauerit, et nudum non uestierit, mittetur in ignem eternum. Et si cum diabolo condemnatur qui pauperi non dederit, ubi damnandus est qui tulerit alienum? Si in inferno damnatur qui peregrinum non  susceperit in domo sua, ubi damnandus est qui foras expellit? Si in ignem mittitur qui nudum non uestiuit: ubi damnandus est qui uestitum exspoliauit? Tenete uos, fratres, ad eleemosynam uel misericordiam, quia eleemosyna non patitur operatium suum ire in tenebras. Sicut enim ait Daniel propheta: Consilium meum rex, peccata tua eleemosynis redime; et si neglexeris, sine causa ad celum pulsabis . O anima, que intra carneos et fragiles parietes habitas, uigila, ora, pulsa, et quere . uigila petendo, ora querendo, pulsa erogando. uigilanti tibi et petenti dicit Dominus: Ecce adsum; et si transieris per ignem, tecum sum, et flamma te non comburet. Quem orando si quesieris, inuenies. Dum pulsaueris erogando, Christus tibi aperit ianuas suas,  ut possessor paradisi intreas. Et si adhuc hoc putas de fine mundi restare, uel tuum considera finem. Paulatim enim subtrahuntur omnia bona que erant et accedunt mala que non erant. Scriptum est enim: Nudus exiui de utero matris mee, et nudus ibo sub terram . Ideo fac eleemosynam, dum pretium in manibus habes. Dona tibi de tuo, quia labile est quod tenes et semper extraneum . Attende pretium tuum, respice Dominum tuum. Considera quale pretium pro te dedit, sanguinem suum pro te fudit: charum te habuit, quem tam chare redemit. Fuge exemplum diuitis cuius canes Lazarus suis uulneribus  pauit, et non uiuit diues. Quos utique carnis natura similes, dissimiles fecerunt diuitie, tamen mortui sunt pares, et apud inferos mutate sunt uices. Tunc ait diues: Pater Abraham, miserere mei. Dixit Abraham: Fili, recordare quia recepisti bona in uita tua, et Lazarus similiter mala; hic uero consolatur, tu autem cruciaris . O homo, audis iustam comparationem sententie, quia refrigerium non habet qui pauperi non dedit. Fratres mei, in manu Dei formati, audite uocem Domini, implete desiderium eius, ut accipiatis hereditatem in regno Patris uestri. Ex seruo enim factus es amicus. Contemne quod damnatus es, respice quod renatus es. Fac tibi artificem contra terrenum patrimonium, Deus offert celum. Tunc dicet tibi, Pater et Dominus  et amicus, cum fecisti celeste commercium: Amen dico tibi, quod fecisti ex his minimis, mihi fecisti . Quod ego accipio, nunc reddo centies tantum, imo millies centuplum et in futurum uitam eternam, sicut per Ioannem promisi, mille annorum conuiuium, et ad dexteram Patris regnum. Ideo rogo uos, fratres, ut unusquisque quantum ualet, peregrino porrigat cum bono animo. Audi Dominum in Euangelio  dicentem de uidua que duos nummos obtulit, maius omnibus misit: quia reliqui diuites erant, et ex eo quod illis abundauit dederunt; illa uero totum quod habuit obtulit; et ideo meruit quod eam Dominus proprio ore collaudaret. Ideo unusquisque faciat quod preualet: excepto uictu rationabili et uestitu, quidquid superfuerit, letus  et hilaris pauperi tribuat. Quare letus? quia parum dat et accipit multum. Porrigit nummum, et comparat regnum. Tribuit paruam pecuniam, et accipiet uitam eternam: dat temporalia, ut mereatur eterna. Porrigit caduca, et recipit sine fine mansura. Et si tibi dixerit homo fidelis: Da mihi unum ereum nummum, et reddam tibi solidos aureos centum? nunquid cum gaudio dabis unum, ut accipias centum? quanto magis quia tibi dicit Dominus, Qui pauperi tribuit, Deo fenerat ! Da ergo Deo in terra, ut accipias in uita eterna; ut cum ueneris in conspectu angelorum ante tribunal eterni Iudicis, secura et libera conscientia dicere possis: Da, Domine, quia dedi; fac misericordiam, quia feci. Ego impleui quod iussisti, tu redde quod promisisti. Et  ibi audire merearis: uenite, benedicti Patris mei, possidete regnum quod uobis paratum est ab origine mundi, prestante Domino nostro Iesu Christo, qui uiuit et regnat in secula seculorum. Amen.



HOMILIA Xu. De eleemosynis. 

Tobias ait: Omnibus diebus uite tue Dominum habe in mente, et noli ambulare in uiam iniquitatis. Ex substantia tua fac eleemosynam, et noli auertere faciem tuam ab ullo paupere, ne a te auertatur facies Dei. Quomodo habueris, sic fac. Licet exiguum, ex  hoc ipso communica, et ne timueris. Cum facis eleemosynam, premium bonum reponis tibi in die necessitatis, quia eleemosyna a morte liberat, et operarium suum non patitur ire in tenebras. Munus bonum est omnibus, quia faciunt eam coram summo Deo . Salomon ait: Qui miseretur pauperi, Deo fenerat et nunquam indigebit; qui autem auertit oculum suum a paupere, in penuria uiuet . Eleemosyna et fide peccata purgantur. Sicut enim aqua exstinguit ignem, ita eleemosyna exstinguit peccatum . Item Tobias: Fili, cum habueris, benefac tecum et Deo dignas oblationes offer, memorare quod mors non tardat, conclude eleemosynam in sinu pauperum, et hec te liberabit ab omni malo [a 1Kb] . Item psalmus: Beatus qui intelligit super egenum et pauperem.  Item: Dispersit, dedit pauperibus, iustitia eius manet in eternum . Dominus per prophetam ait: Misericordiam magis uolo quam sacrificium . Item in Euangelio: Thesaurizate uobis thesaurum in celum. Ubi fuerit thesaurus tuus, ibi erit et cor tuum. Item: Qui dederit calicem aque frigide in nomine meo, merces eius non peribit. Item: Qui fecit quod intus est, fecit et quod foris est. uerumtamen date eleemosynam, et ecce omnia munda sunt uobis . Paulus apostolus ait: uestra abundantia illorum inopiam suppleat. Qui parce seminat, parce et metet. Qui seminat in benedictione et de benedictione metet. Ioannes euangelista ait: Qui habuerit substantiam mundi, et uiderit fratrem suum desiderantem, et clauserit uiscera sua, quomodo caritas  Dei manet in eo ? Item: Cum facis prandium aut cenam, noli uocare amicos aut diuites, ne forte inuitent te, et fiet tibi retributio; sed uoca mendicos, et beatus eris, quoniam non habent unde retribuant tibi, restituetur tibi in retributione iustorum. Paulus apostolus ait: Eleemosyna etiam si parua fuerit, ipsa uoluntas sufficit si prompta fuerit; secundum quod habuerit, acceptum erit Domino .



HOMILIA XuI. De decimis. 

Dominus dicit in Euangelio: Omnem decimationem uestram distribuite. Ipse per prophetam loquitur: Inferte omnem decimam in horreum meum, ut sit cibus  in domo mea, et probate me in his, dicit Dominus. Paulus apostolus dixit de filiis Leui: Sacerdotium accipientes, mandatum habent decimas sumere a populo secundum legem, id est a fratribus suis; hilarem enim datorem diligit Deus. Salomon dixit: Alii diuidunt propria et ditiores fiunt; alii rapiunt non sua, et semper in egestate sunt . iehsu filius Sirach dixit: In omni dato, hilarem fac uultum tuum, et in exsultatione sanctifica decimas tuas. Da Altissimo secundum datum, et in bono oculo adinuentionem facito manuum tuarum, quoniam Dominus retribuens est, et septies tantum reddet tibi. Augustinus dixit: Decime etenim tributa sunt egentium animarum [b 1Kb] .  Quod si decimam dederis, non solum abundantiam frugum recipies, sed etiam sanitatem corporum consequeris. Non eget Dominus Deus, non premium postulat, sed honorem; Deus enim noster, qui dignatus est totum dare, decimam a nobis dignatur repetere, non sibi, sed nobis, sine dubio profuturam. Unde per prophetam dixit: Primitias aree tue et torcularis non tardabis offerre mihi. Si tardus dederis, peccatum est, quantum magis est non dedisse ? De negotio, de artificio, de qualicunque operatione uiuis, redde decimas. Cum enim decimas dando, et terrena et celestia possis munera promereri, quare per auaritiam duplici benedictione defraudaris? Hec enim est Domini iustissima consuetudo, ut si tu illi decimam non dederis, tu ad decimam reuoceris. Dabis  impio militi quod non uis dare sacerdoti. Benefacere Deus semper paratus est, sed hominum malitia prohibetur. Decime enim ex debito requiruntur, et qui eas donare noluerit, res alienas inuasit. Et quanti pauperes in locis ubi ipse habitat, illo decimas non dante, fame mortui fuerint, tantorum homicidiorum reus ante tribunal eterni iudicis apparebit, quia rem a Domino pauperibus delegatam suis usibus reseruauit. Qui ergo sibi aut premium comparare, aut peccatorum desiderat indulgentiam promereri, redditis decimis etiam et de nouem partibus studeat eleemosynam dare: ita ut de nouem partibus, quidquid excepto rationabili uictu et uestitu superfuerit, non in luxuriam, nec in lucrum seculare reseruetur, sed in thesauris celestibus per  eleemosynam reponatur. Quidquid enim nobis Deus dederit plus quam opus est, in nobis [forte non nobis] specialiter dedit, sed per nos aliis erogandum transmisit. Hec enim, fratres, secundum consuetudinem uestram libenter audite, et Christo auxiliante, implere contendite.



HOMILIA XuII.

Fratres karissimi, ad memoriam reuocemus que per sacras paginas in uestris cordibus audiuntur. Illud tamen scire et intelligere debemus, quod ante aduentum Domini Saluatoris diabolus regnabat in mundo, et omnes populi, peccatores et iusti, exeuntes de corpore, in infernum descendebant, propter originalia peccata que de Adam traximus: pro eo quod primus homo Adam in paradiso transgressus  est mandatum Dei. Sed quia uidit Deus quod totus mundus perierat, misertus humani generis, misit Filium suum natum ex muliere, factum sub lege ut eos qui sub lege erant redimeret. Descendere dignatus est Filius Dei de sede Patris, hoc est uerbum in uterum S. Marie semper uirginis. In tanta humilitate uenit, ut per humilitatem uinceret diabolum, mortis auctorem, et liberaret humanum genus per crucem passionis sue. In celo cum Patre fulgebat, in terra pannis inuolutus in presepio iacebat. Ille in Aegypto fugatus, ille in corpore circumcisus, ille a Ioanne baptizatus, ille quadraginta diebus et noctibus ieiunauit, deinde uenit ad passionem. Ille pro nobis opprobria sustinuit, ille irrisiones, ille sputa,  ille flagella, ille alapas, ille spineam coronam; ille in cruce suspensus, ille aceto potatus, ille lancea transforatus, et inclinato capite tradidit spiritum, et emanauit de latere eius sanguis et aqua. Quid per sanguinem, nisi redemptio nostra? Quid per aquam, nisi baptismi sacramentum significatur? Unde Ioannes apostolus dixit: Tres sunt qui testimonium dant, sanguis et aqua et spiritus . Per sanguinem, redemptio peccatorum; per aquam, baptismi sacramentum; per spiritum, sanctificatio nostra. uidete, fratres, quam charos nos Dominus habuit, non auro, non argento, neque speciebus, sed de suo sancto sanguine nos redemit: peccatores, ut cum carne descendant in infernum; iusti, ut cum carne percipiant regnum. Quia iustum iudicium Dei erit, ut illa  caro que hic peccauit et penitentiam non egit, ipsa cum anima in igne crucietur. Similiter et illa caro, que hic propter Christum cruciatur, ipsa et anima, cum Christo cum omnibus sanctis in paradiso letetur. Et segregabit Dominus ad iudicium, iustos ad dexteram, peccatores ad sinistram, et dicturus est peccatoribus: Discedite a me, maledicti, in ignem eternum, qui preparatus est diabolo et angelis eius . O quam terribilem et metuendam uocem! Postquam audita ista uox fuerit, nullum remedium penitentie succurret. Semper istam uocem pertimescite, fratres, semper istam uocem ante oculos uestros ponite: unde Dominus in Euangelio dicit: Orate ne fiat fuga uestra hieme uel sabbato . Ac si aperte dicat: uidete ne tunc  queratis [tunc incipiatis] peccata fugere, quando iam non licet ambulare. Et alibi ipsa ueritas dicit: Zizaniorum fasciculos alligate ad comburendum. Zizania homines peccatores erunt. Peccatores homines habet incendere infernus. Peccatores homines erunt ligna inferni. Alligate fasciculos ad comburendum, hoc est, homicidas cum homicidis, adulteros cum adulteris, rapaces cum rapacibus, et qui hic similes fuerint in culpa ibi similiter alligati erunt in tormentis; et quanto maiora commiserunt scelera, tanto feruentius seuiet in illos ignis eternus. Nemo se circumueniat, fratres: omnis homo qui post baptismum mortalia crimina commiserit, hoc est homicidium, adulterium, furtum, falsum testimonium, uel reliqua crimina perpetrauerit, unde per  legem mundanam mori poterat, si penitentiam non egerit, eleemosynam iustam non fecerit, nunquam habebit uitam eternam, sed cum diabolo descendet in tormenta. Proinde beatus Isidorus dicit: Nunquam Deus delinquentibus parcet, quoniam peccatores ideo flagelio temporali non castigat, ut in iudicium eternum puniendos relinquat; ac proinde est quod Dominus delinquentibus non parcet. Et beatus Augustinus dicit: Nulla peccata dimittit Deus inulta: hoc est, inuindicata. Aut certe nos uindicamus per penitentiam, aut certe uindicabit illa Deus per seueritatem iudicii, qua dicturus erit: Discedite a me, maledicti, in ignem eternum . Et illa, certissime credite, fratres, quod  omnis homo quamuis peccator, quamuis criminosus sit, quantalibet mala perpetrauerit, si penitentiam egerit et eleemosynam iustam fecerit, nunquam descendet in infernum, sed ab angelis eleuabitur in celum. Unde Dominus dicit: Non iudicatur homo bis in idipsum [a 23Kb] . Apostolus dicit: Quod si nos iudicamus, a Domino non iudicamur; hoc est: ille qui in presenti uita semetipsum per penitentiam iudicat, ad iudicium iterum non reiudicatur, quia hic in presenti uita terminatur. Fratres karissimi, semper finem nostrum attendere debemus, et quidquid contra Dei precepta gessimus, per fletum et lamenta reparemus. Unde Dominus Adam post peccata uocauit, [renouauit], dicens, Adam ubi es ? Hic omnipotens Deus signum dat, ut nos omnes post peccatum  ad penitentiam reuocet; et unde est expulsus pater per peccatum, reuocentur filii per penitentiam. Et beatus Gregorius dicit: Quod si perfectam penitentiam agimus, non solum nostras culpas dimittit Deus, sed post culpas premia eterna promittit. Et beatus Augustinus ait: Fratres karissimi, quidquid contra Dei precepta gessimus, hoc per penitentiam et lamenta reparemus: quia non requiret Deus quales antea fuimus, sed quales circa finem mundi astare debuerimus.



HOMILIA XuIII. De penitentia agenda.  Exhortatio Augustini ad penitentiam.

 Qui egerit ueram penitentiam, et solutus fuerit a ligamento quo erat constrictus, et a Christi corpore separatus, et bene post penitentiam uixerit; post reconciliationem cum defunctus fuerit ad Dominum uadit, ad requiem uadit, et regno Dei non priuabitur, et a consortio diaboli separabitur. Agens penitentiam dum sanus est, et cum reconciliatus fuerit, et bene uixerit, securus est. Et quid est post penitentiam bene uiuere? Dico uobis: Abstinete, si uultis, ab ebrietate et a concupiscentia, a furto, a maliloquio, ab immoderato risu, a uerbo otioso, unde reddituri sunt homines rationem in die iudicii. uis autem, frater, ab inferno liberari, et quod incertum est euadere? age penitentiam, dum sanus es. Si enim egeris ueram penitentiam, et inuenerit te nouissimus  dies, aut repentina mors, securus es. Concurre omnino ad sacerdotem, ut reconcilieris. Si sic agis, securus es, eo quod accepisti penitentiam [egisti penitens] eodem tempore quando peccare potuisti. Si autem tunc uis agere penitentiam, quando peccare iam non potes, peccata te dimiserunt, non tu illa. O penitentia que peccata, miserante Deo, remittis, et paradiso reseruas. O penitentia, quid de te nobis referam? Omnia aduersa tu mitigas, omnia contrita tu sanas. O penitentia, rutilior auro, splendidior sole, quam peccatum non uincit, nec defectio superat, nec desperatio delet. Penitentia respuit auaritiam,  horrescit furorem, fugit luxuriam, firmat amorem, calcat superbiam, linguam continet, componit mores, odit mala, excludit uitia, superioribus supplex est, inferioribus subiecta est. In corde eius contritio est, in ore confessio, in opere tota humilitas: hec est perfecta et fructuosa penitentia. Sic penitenti presto est Deus, esurienti nutritor est, sitienti potator. O penitentia, misericordie mater et magistra uirtutum, magna opera tua! lapsos subleuas, recreas desperatos, per te nobis Christus regnum celorum appropinquatum designat, dicens: Penitentiam agite, appropinquabit enim regnum celorum. Amen.



HOMILIA XIX. Eiusdem S. P. N. Augustini de Penitentia. 


Admoneo, fratres, in conspectu Dei, etc. Si autem agit penitentiam ex toto corde, sed si agat ueram penitentiam ubi Deus uidit sicut cor Dauid, quando increpatus a propheta grauiter et post comminationes terribiles Dei, exclamauit dicens: Peccaui, et mox audiuit, Dominus abstulit peccatum tuum [b 1Kb] . Quantum ualent tres syllabe? Tres enim syllabe sunt, peccaui; sed in istis tribus syllabis flamma sacrificii cordis eius ad celum ascendit. Ergo qui egerit ueraciter penitentiam, et solutus fuerit a ligamento quo erat constrictus et a Christi corpore separatus, et bene post penitentiam uixerit, post reconciliationem cum defunctus fuerit, ad Dominum uadit, ad requiem uadit, regno Dei non priuabitur, et a diaboli  populo separabitur. Qui autem positus in ultima necessitate egritudinis sue acceperit penitentiam, et mox reconciliatus fuerit, et uadit, id est, exit de corpore: fateor uobis, non illi negamus quod petit, sed nec presumo quia bene hinc exit: non presumo, non polliceor, non dico, non uos fallo, non uos decipio, non uobis promitto. Fidelis bene uiuens securus hinc exit. Agens penitentiam dum sanus est et reconciliatus, et postea bene uixerit, securus est. Sed dicis quid est, si bene uixerit, uel hoc nos instrue, sacerdos bone, ut hoc sciamus? illud nescire te dicis, qui accepta penitentia ad horam transiit, nescire te dicis, facinora sua si relaxentur in die iudicii. Hinc nullam securitatem nobis das. Quid est bene uiuere post penitentiam, doce nos. Dico uobis abstinere  ab ebriositate, a concupiscentia, a furto, a malo eloquio, ab ipso immoderato risu, a uerbo otioso, unde reddituri sunt homines rationem in die iudicii. Ecce quam leuia dixi, et omnia illa grauia et pestifera. Ecce aliud dico: non solum post penitentiam ab istis uitiis homo seruare se debet, sed et ante penitentiam, dum sanus est: quia nescit si possit ipsam penitentiam accipere et confiteri Deo et sacerdoti peccata sua. Ecce quare dixi, et ante penitentiam melius. Agens uero penitentiam ad ultimum, et reconciliatus exierit, si securus hinc exeat, ego non sum securus. Penitentiam dare possum, securitatem  dare non possum. Quod dico, attendite, ego illud planius expono, ne aliquis me male intelligat . . . Nunquid dico damnabitur? non; sed, liberabitur? non dico. Et quid mihi dicis, sancte episcope? Quid tibi dicam nescio. Dixi, non presumo, non promitto, prorsus nescio de Dei uoluntate. uis te, frater, a dubio liberari? uis quod incertum est euadere? age penitentiam dum sanus es. Si enim agis ueram penitentiam dum sanus es, et inuenerit te nouissimus dies, currito [occurrito] ut reconcilieris. Si sic agis, securus es. Quare securus? uis dicam tibi? Quia egisti penitentiam eo tempore quo peccare potuisti. Ecce dixi, quare securus es. Si autem tunc agere uis ipsam penitentiam quando peccare iam non potes, peccata te dimiserunt, non tu illa. Sed unde scis,  inquis, si forte Deus mihi misereatur, et dimittat mihi peccata mea. uerum dicis, frater, uerum dicis. Unde scio, et ideo tibi do penitentiam, quia nescio. At ille inquit: Ergo dimitte causam meam Deo: quid tu me uerbis affligis, et iudici me Deo dimittis? Illius iudicio te committo, cuius iudicio me commendo. Nam si scirem nichil tibi prodesse, non te admonerem, non te terrerem. Due res sunt, aut ignoscetur tibi, aut non tibi ignoscetur. Quid horum tibi futurum sit nescio; sed do consilium, dimitte incertum, et tene certum. Et cum uiuis, age penitentiam ueram, ut cum ueneris in iudicium Dei, non ab eo confundaris, sed ab eo in regnum ipsius inducaris, Amen.



HOMILIA XX. Sermo sancti Augustini.


Frequenter diximus quod Christiani persecutionem patiuntur. Mundus iste in maligno positus est . Aduersarius noster diabolus regnat in mundum, et nos putamus quod non patiamur persecutionem. Que enim res non persequitur Christianum? Miramur, si nos persequuntur alii, si Christo seruire uoluerimus, qui est omnium uita, et parentes nostri nos persequuntur. Quicunque dissimilis est nostri, persequitur nos et odio nos habet: et miramur, si alii nos persequuntur, cum ipsum corpus nostrum nos persequatur? Si comedero paululum, et corpusculum robustum fuerit, sanitas corporis mei persequitur animam. Quacunque me uertero, persecutio mihi est. Si uidero mulierem, oculus meus me  persequitur, cupit interficere animam meam. Si uidero diuitias, si aurum, si argentum, si possessiones: quecunque uidero et desiderauero, hoc persequitur animam meam. Non putemus effusionem sanguinis tantum esse martyrium, semper enim martyrium est. Si adolescentem libido carnis persequitur, uult occidere et effundere sanguinem anime. Sed quando periclitatur anima tua et in grandi periculo est constituta, tunc oportet ieiuniis et orationibus in Dominum nostrum Iesum Christum animum firmiter stare, et non consentire morti. Si ergo sunt martyria in pacis tempore, sunt et negationes. Nemo ergo dicat, non esse martyrium: et martyrium est, et negatio est. Ego hodie, qui uideor esse monachus, si rupero  propositum meum, Christum negaui. Et si in pace Christum nego, in persecutione quid facerem? Si dum non torqueor nec exuror denego: si torquerer et exurerer, quid facerem? Que enim plaga est que debeat ab amore Christi separare? Quod enim dicitur tibi hoc est: incendio ardebas, in eculeo pendebas, propter me torquebaris; et dicis, non potui sustinere tormenta? Quomodo sustinuit Petrus? quomodo Paulus? quomodo martyres ceteri sustinuerunt? Habuerunt corpora sicut tu habes. O monache, qui ieiunium fugis, putas te ignem fugere? qui ebrietati consentis, credis te euadere ereum serpentem? Hoc ergo uobis dico, fratres, quoniam sunt omni tempore martyria, sunt et preuaricationes. Denique et Apostolus quid loquitur de uiduis que secundos  duxerunt maritos? Quid dicit? Habentes damnationes, quia primam fidem irritam fecerunt . uidue quid dicit? o uidua, antequam mihi promitteres quod esses uidua, in tua erat potestate ut nuberes: ex quo tempore confessa es quod mihi permaneres, ex eo tempore mea esse cepisti; si uolueris secundum maritum ducere, me contempsisti. Sic et tu, monache, antequam mihi promitteres, in tua erat uoluntate facere quod uelles: uox tua ligauit te mihi. Nunquid te compuli? nunquid ex necessitate fecisti? nonne liber eras? in tua fuit potestate promittere. Promisisti, et meus esse cepisti: meum nolo dimittas, non tibi libet dimittere quia mecum habes causam. Promittere, tuum fuit; dimittere, non est tuum. Si dimiseris, non te habeo in illo gradu in  quo te prius habui. Primum liber eras, de familia tua, non eras de familia mea; non eras ante oculos meos, non eras de ministris meis, tamen eras de familia mea; non eras mecum, sed tamen creatura mea eras. Ex quo militare cepisti, si recesseris, non te habeo de familia, sed certe fugitiuum et preuaricatorem. Non enim inuenies ubi me possis fugere. Ideo hoc totum dico, quia in nostra est potestate Deo promittere, non est in nostra potestate dimittere. Promisisti, premium habebis; negasti, penam habebis [sustinebis]; utrumque propter confusionem est. Dicimus iterum, atque iterum dicimus: Ecce ante oculos tuos uia mortis, et uia uite: elige quod uolueris. Hoc totum dico, fratres karissimi, ne quis de uobis putet se habere liberam potestatem discedere  et perdescendere cum diabolo in inferum. Ergo ego, qui sum monachus, qui desii esse secularis, et factus sum monachus: aut monachus saluor, aut aliter non saluor. Ipse sanctus [beatus] Paulus quotidie clamabat, in uoce Spiritus sancti: Fratres, nolite errare: Deus non irridetur; que enim seminauerit homo, hec et metet; quoniam qui seminat in carne sua, de carne et metet corruptionem; qui autem seminat in Spiritu, de Spiritu et metet uitam eternam . Et iterum: An nescitis, fratres, quia cui uos exhibuistis seruos ad obediendum, serui eius estis ei cui obediistis, siue peccati in mortem, siue obeditionis ad iustitiam . Ergo suggerit diabolus, et caro nostra adhuc de obligamentis seculi, ut peccemus  et discedamus. Cogitemus ergo dies antiquos, et annos eternos ante oculos nostros ponamus ; et in penitentia inuocemus Saluatorem nostrum Dominum Iesum Christum, et ploremus dicentes: Domine Deus, qui non uis mortem peccatorum, sed magis ut conuertantur et uiuant , respice, Domine, secundum misericordiam tuam, super nos, et rumpantur funes inimicorum nostrorum, ut non pereamus. Respice, Domine, de sede sancta tua et de consistorio maiestatis tue, et tenebras cordis nostri radio tue lucis expelle. Protege nos, Domine, scuto ueritatis ac fidei tue, ut diaboli iacula ignita non penetrent; ut quidquid illud est quod iniquitas nostra de te petere non sapit, id tu, Domine, pro uirtute tua tribue, quo animas nostras  salues a morte. Hec clamemus, et de Dei misericordia non desperemus: quia desperatio certa mors est. Si ergo monachus peccasti, ergo miser monachus es, tamen monachus es. Nullatenus nobis licet mutare propositum, sed in penitentie locum reuerti. Nam in monasterio quidquid sunt seruorum Dei, quidquid fecerint, si non propter usus necessarios, sed ornatus causa uel decoris alicuius, extra iussionem senioris, corripiantur, quia et in hoc uitium animos egrotare cernimus, qui indumentis aut calciamentis, non usus, sed decoris causa, uolunt hominibus placere. Deus autem hec manifestissime declarauit: Omnis enim, inquit, arbor de fructu suo agnoscitur. Et: Non omnes qui dicunt mihi, Domine, intrabunt in regnum celorum, sed qui facit uoluntatem  Patris mei, qui in celis est, ipse intrabit in regnum celorum .



S. CAESARII ADMONITIO SEU CORRECTIO AD EOS QUI UXORES HABENTES, ADULTERIA COMMITTERE NON ERUBESCUNT. Arguit etiam illos qui ante uxores aut post uxores concubinas infelici consortio uoluerunt adhibere.

Rogo uos, fratres karissimi, ut attentius cogitemus causam salutis nostre, et ut illa omnia mala que de futuro iudicio scripta sunt possimus euadere, et ad illam beatitudinem que nobis promissa est possimus feliciter peruenire, quantum ualemus uiribus cum Dei adiutorio caritatem, iustitiam, misericordiam, simul et castitatem seruare tota intentione animi studeamus, ut ista tanquam celesti et spirituali  quadriga ad principalem paradisi patriam rapiamur. Eamus illic interim corde, ut, cum dies iudicii aduenerit, sequamur et corpore; et in nobis impleatur illud quod Apostolus dicit: Nostra autem conuersatio in celis est; et illud: Cum Christus apparuerit uita uestra, tunc et uos cum ipso apparebitis in gloria. Nullam ergo de ipsis quatuor uirtutibus minus quam expedit diligamus: quid enim prodest tibi, si caritatem habere uidearis, et iustitiam habere non uelis? aut quis te adiuuare poterit, si misericordiam habere te dicas, et castitatem non habendo teipsum odio habeas, secundum illud quod scriptum est, Qui diligit iniquitatem, odit animam suam; et quia castitatem paucos ualde habere uelle  cognoscimus, de ipsa nunc caritatem uestram attentius admonemus, propter illud quod scriptum est: Neque fornicarii, neque molles, neque masculorum concubitores, regnum Dei possidebunt; et illud: Neque adulteri, neque ebriosi regnum Dei possidebunt; sed quod prius est, multi sunt qui uxores uidentur habere, et persuadente diabolo castitatem dissimulant custodire, sed ut cum suis aut cum alienis ancillis, libidinis furore succensi, ita adulteria committere non erubescant, ut nec Deum timeant, nec hominem reuereantur; sed iustum erat, fratres, ut apud illos qui tales sunt deberent tam frequentes et tot annorum admonitiones nostre proficere, ut nec de medicamentis sibi uulnera facerent, nec inde se occiderent unde se uiuificare potuerant; quia castigatio  sacerdotis sicut obedientibus ad gloriam, ita inobedientibus erit ad penam; et quia illi, sicut iam dixi, nec Deum reuerentur nec hominem metuunt, uos qui Christo inspirante et fidem et castitatem fideliter custoditis, si quando aliquos tam sacrilega peccata committere cognoueritis, et semel et secundo et tertio castigate, et si uos audire noluerint, nec colloquium cum illis habete, nec ad uestrum eos conuiuium conuocetis, nec in aliorum mensis cibum cum illis sumatis; secundum hoc quod talibus ait Apostolus, cum huiuscemodi hominibus nec cibum sumere, ut uel sic erubescant, dum se uident ab honestis et Deum timentibus exsecrari. Si enim quod suggero non fuerit factum, quicunque ille est qui fratrem suum aut uicinum adulteria committere nouerit, si illum arguere  noluerit, particeps illius erit, dum illud quod scriptum est, Si uidebas furem simul currebas cum eo, et cum adulteris portionem tuam ponebas; et illud quod Apostolus ait, Non solum qui faciunt ea, sed et qui consentiunt facientibus ea; illi autem qui adulteros nec ipsi arguunt nec in notitiam sacerdotis secretius ponunt, suspicionem nobis faciunt quod illos ideo non arguunt, quia ipsi talia peccata committunt; mihi enim sufficit quod cum grandi dolore anime et infinito gemitu clamo; uos uero si et a uestris et ab alienis peccatis liberi esse uultis, nolite parcere talibus; aut si uos secretius et frequentius admonentes audire noluerint, facite hoc ad humilitatis nostre notitiam peruenire, dum illud quod Dominus de peccatoribus in Euangeliis dixit, Corripe illum inter te et  ipsum solum, si te audierit, lucratus eris fratrem tuum; si autem non te audierit, dic Ecclesie, id est, pone in notitiam sacerdotis: si nec Ecclesiam audierit, sit tibi tanquam ethnicus et publicanus. Sed quod peius est, dum illi qui tantum malum committunt, ab aliquibus non solum non corripiuntur, uerum etiam palpantur et blande accipiuntur, ideo ipsa sacrilega crimina nutriuntur et sine ullo timore ac uerecundia perpetrantur; sed nos timere debemus illud quod de Achar, qui de Ierico regulam auream furatus fuerat, scriptum est, quando pro unius hominis peccato super omnem Isrel deseuit ira Dei, nec quieuit furor Dei a populo donec ille qui malum fecerat, Domino iubente, contereretur. Cum enim illi de quibus loquimur  uxores castas esse uelint, qua conscientia nefanda adulteria committant, et dicunt sibi licere quod eis omnino non licet, quasi alia precepta dederit Deus uiris, alia feminis? Dicet quicunque ille est qua lege permittente crimina ista committat, cum a diuina et humana lege omne adulterium puniatur. Ideo tamen hoc malum non prohibetur, quia a multis committitur, sed quanto ab hominibus minus distinguitur, tanto magis diuino iudicio grauius uindicatur. Nam illud quale est quod aliqui qui in hanc impudentiam prorumpunt, ut dicant hec tam crudelia mala uiris licere, et feminis non licere; nec attendunt quod et uir et femina regulariter sunt Christi sanguine redempti; et simul sacrosancto lauacro sunt abluti, sanguinem Domini simul accipiunt, et non est apud  Deum discretio masculi et femine, nec est personarum acceptor Deus. Ergo quod feminis non licet, similiter et uiris non licuit unquam, nec licere poterit; sed quia infelix intromissa est consuetudo ut si uxor inuenta fuerit cum seruo, puniatur; si autem uir cum multis ancillis in libidinis cloaca uolutatur, non solum non punitur, uerum etiam a suis similibus collaudatur, et sibi inuicem loquentes, quis amplius hoc fecerit cum risu et cachinno stultissimo confitentur. Sed istorum risus in die iudicii uertetur in planctum, et eorum ioca uertentur in uulnera. Sed hoc illi faciunt qui futurum iudicium nec credunt omnino, nec metuunt. Ego enim cum libera conscientia clamo pariter et contestor, quia quicunque habens uxorem, adulteria commiserit, nisi ei penitentia prolixa et  uberes eleemosyne subuenerint, et a peccato ipso non cessauerit, et si quomodo fieri solet, subito mortuus fuerit, in eternum peribit. Nec illi nomen Christianum proderit, quia non solum non perfecit quod Dominus precepit, uerum etiam contra eius precepta scelera perpetrauit. Cum enim etiam uxorem, excepto desiderio filiorum, agnoscere peccatum sit, quid de se cogitant, aut quam spem sibi promittere possint, qui coniugia habentes per adulterium hoc sibi preparant unde ad inferni profunda descendant, nec uolunt Apostolum audire dicentem, Tempus breue est; reliquum superest, ut qui habent uxores tanquam non habentes sint; et illud, Ut sciat unusquisque uas suum possidere in honore et sanctificatione, non in passione desiderii, sicut et gentes que  ignorant Deum. Considerate quia qui uxoribus, excepto desiderio filiorum, utuntur, si assiduas eleemosynas non dederint, sine peccato esse non possint, et si hoc de matrimonio legitimo dicitur, putas quid de illis futurum sit in die iudicii, qui aut publica aut occulta adulteria committere sine ulla diuini timoris consideratione presumunt? de quibus scriptum est, Peccatores et adulteros iudicabit Deus; et illud Apostoli quod iam supra dictum est, Neque adulteri regnum Dei possidebunt. Quid tibi prodest, infelix, quicunque ille es, quod Christianus uocaris, si per peccatum adulterii a regno Dei excludi merueris? et hoc rogo, fratres karissimi, et admoneo caritatem uestram, ut quicunque uxores accepturi sint, uirginitatem  usque ad nuptias custodiant; quia quomodo nullus est qui sponsam uiolatam uelit accipere, sic nullus se debet ante nuptias adulterina commixtione corrumpere; sed quod peius est, plures sunt qui sibi concubinas adhibent, antequam uxores accipiant, et quia grandis multitudo est, excommunicare omnes non potest episcopus, sed cum gemitu et multis suspiriis tolerat, et exspectat si forte pius et misericors Dominus det illis fructuosam penitentiam per quam possint ad indulgentiam peruenire. Et quia hoc malum in consuetudinem est missum, ut putetur non esse peccatum, ecce coram Deo et sanctis eius profiteor quia, siue ante uxorem, siue post uxorem, quicunque sibi concubinam adhibuerit, adulterium committit; et hoc peius est adulterium: quia, cum nulla ratione  liceat, publice hoc sine ulla uerecundia quasi ex lege committit. Denique etiam ex hoc cognoscimus non leue esse peccatum, ut quoscunque ipse concubine conceperint, non liberi sed serui nascantur, unde enim post acceptam libertatem hereditatem patris nulla lege et nullo ordine permittuntur habere? Etiam uidete utrum sine peccato esse possit, ubi generosi decus sanguinis ita humiliatur, ut de hominibus nobilissimis serui nascantur. Nam in tantum graue peccatum est, ut in ciuitate Romana qui uoluerit uxorem ducere, si se uirginem non esse cognoscit, ad accipiendam benedictionem nuptialem uenire penitus non presumit; et iam uidete quam durum sit ut cum illa quam optat ducere, benedictionem non mereatur accipere. Sed quando suggerimus ista, timeo ne  sint aliqui qui nobis potius quam sibi uelint irasci. Sermo enim noster quasi speculum caritati uestre proponitur; et ideo quomodo matrona, quando speculum attendit, in se potius quod totum uiderit corrigit, et non speculum frangit, ita et unusquisque uestrum quoties in aliqua predicatione cognoscit feditatem suam, iustum est ut magis se corrigat quam contra predicationem uelut contra speculum uelit irasci. Sicut et illi qui aliquas plagas accipiunt, magis uolunt uulnera curare quam medicamenta contemnere; ne ergo etiam ex hoc aliquis dupliciter peccet, si contra spiritualia medicamenta irasci uoluerit, non solum patienter, sed etiam libenter accipiat que dicuntur: quia iam ex alia parte a malo cognoscitur declinare, qui salubrem castigationem uoluerit libenter  accipere; et cui mala sua displicent, iam illi et que bona sunt placeant, ac sic quantum se a uitiis separauerit, tantum se uirtutibus propinquabit, quod ipse prestare dignetur qui cum Patre et Spiritu sancto uiuit et regnat in secula seculorum. Amen.



HOMILIA XXI. Ad monachos.

Scimus quidem spiritali militie cui nos mancipauimus magnam esse in futurum repositam remunerationem. Sed si bene respiciamus in hoc ipso opere quod agamus [Forte agimus], quodammodo etiam in presentiarum partem premii post idemus, etc.



HOMILIA XXII. Ad monachos.


Ad hoc ad istum locum conuenimus, fratres, ut Domino nostro uacare possimus, non his rebus quibus noster delectatur inimicus. Certum est quod quando ea que ad seculum pertinent loquimur, etc.



HOMILIA XXIII. Ad monachos.

uidete uocationem uestram, fratres karissimi . uenire ad eremum summa perfectio est; non perfecte in eremo uiuere, summa damnatio est. Quid prodest, si in loco quies teneatur, et inquietudo  in corde uersetur? Si in habitatione silentium sit, etc.



HOMILIA XXIu Ad monachos.

Ait quodam loco sermo diuinus: In diebus solemnitatum uestrarum affligite animas uestras . Quare hoc dixit? Quia ieiunia et uigilie et sancte afflictiones humilia [Al. humiliata] corpora macerant, sed maculata corda purificant, etc. Has homilias uidesis Patrologie tomo L, inter Opera S. Eucherii, cui etiam ascripte sunt, coll. 844, 848, 855, 857.



OPERUM PARS ALTERA. OPUSCULA ET EPISTOLAE.





DE CANONIBUS OBSERuANDIS. CONSTITUTIO SANCTORUM EPISCOPORUM QUI IN CIuITATE ARELATENSI CONuENERUNT. 



TITULI CANONUM.


I. Ut diaconus ante uiginti quinque annos, et sacerdos ante triginta non ordinetur.

II. Ut laicus ante annum conuersionis non ordinetur.

III. Ut penitentes et digami non ordinentur.

Iu. Ut qui clericum alienum susceperit, communione priuetur.



uETERES TITULI,

uel sententie huius Conc. ex uetusto Cod. Lucen. 490.



Ex Concilio Arelatensi.

Ante 25 annos etatis non ordinetur diaconus.

Episcopus, presbyter, diaconus non ordinetur, nisi anno uno conuersi fuerint.



PRAEFATIO.


Cum in uoluntate Dei ad dedicationem basilice Sancte Marie in Arelatensi ciuitate sacerdotes Domini conuenissent, congruum eis et rationabile uisum est, ut primum de obseruandis canonibus attentissima sollicitudine pertractantes, qualiter ab ipsis ecclesiastica regula seruaretur, salubri consilio definirent.



CANONES.

I. Et quia in ordinandis clericis antiquorum Patrum statuta non ad integrum, sicut expedit, obseruata esse cognoscuntur, ne forte quorumcunque importunis et inordinatis precibus sacerdotes Domini fatigentur, et ea que toties sunt precepta transgredi compellantur, hoc inter se obseruandum esse definiunt,  ut nullus episcoporum diaconum, antequam uiginti quinque annos impleat, ordinare presumat. Episcopatus uel presbyterii honorem nullus laicus ante premissam conuersionem, uel ante triginta etatis annos accipiat.

 II. Et licet de laicis prolixiora tempora antiqui Patres ordinauerint obseruanda, tamen quia crescente ecclesiarum numero, necesse est nobis plures clericos ordinare, hoc inter nos sine preiudicio duntaxat canonum conuenit antiquorum, ut nullus metropolitanorum cuicunque laico dignitatem episcopatus tribuat, sed nec reliqui pontifices presbyterii uel diaco natus honorem conferre presumant, nisi anno integro fuerit ab eis premissa conuersio.

III. Nullus penitentem, nullus digamum, uel in ternuptarum maritum, in predictis honoribus audeat ordinare. Et licet hec iam prope omnium canonum statuta contineant, tamen ne cui sacerdotum supplicantum, sicut iam dictum est, importunitas uel suggestio iniqua subripiat, necesse fuit ut nunc seueriorem  regulam sibi uelint Domini sacerdotes imponere. Et ideo quicunque ab hac die, contra ea que superius sunt comprehensa, clericum ordinare presumpserit, ab hac die, qua hoc ei potuerit approbari, anno integro missas facere non presumat. Quam rem si quis obseruare noluerit, et contra consensum fratrum faciens, missas celebrare presumpserit, ab omnium fratrum caritate se nouerit alienum: quia dignum est ut seueritatem ecclesiastice discipline sentiat, qui toties salubriter a sanctis Patribus instituta obseruare contemnit.

Iu. Et si forte aliquis clericorum, regulam discipline ecclesiastice subterfugiens, fuerit euagatus, quicunque eum susceperit, et non solum pontifici suo non reconciliauerit, sed magis defensare presumpserit,  Ecclesie communione priuetur .



SUBSCRIPTIONES EPISCOPORUM.

Cesarius in Christi nomine episcopus definitionem hanc sanctorum fratrum meorum, uel meam, relegi  et subscripsi. Not. sub die uIII idus Iunias, Opilione uiro clarissimo consule.

    Contumeliosus episcopus consensi et subscripsi.
    Philagrius episcopus consensi et subscripsi.
    Pretextatus episcopus consensi et subscripsi.
    Maximus episcopus consensi et subscripsi.
    Iulianus episcopus consensi et subscripsi.
    Florentius episcopus consensi et subscripsi.
    Item Florentius episcopus consensi et subscripsi.
    Cyprianus episcopus consensi et subscripsi.
    Montanus episcopus consensi et subscripsi.
    Celestinus episcopus consensi et subscripsi.
     Porcianus episcopus consensi et subscripsi.
    Eucherius in Christi nomine episcopus consensi et subscripsi.
    Cataphronius presbyter, directus a domnis meis Agrecio et Seuero episcopus, consensi et subscripsi.
    Desiderius presbyter directus a domno meo Ioanne episcopo consensi et subscripsi.
    Leontius presbyter, directus a domno meo Constantio episcopo, subscripsi.
    Ego Emeterius [ms., Emerius. HARD.], directus a domno meo Gallicano episcopo, consensi et subscripsi.





[OPUSCULUM.]





IOANNIS CHRISTOPHORI AMADUTII AD CL. uIRUM ANGELUM M. BANDINIUM, CANONICUM BASILICAE LAURENTIANAE FLORENTIAE, ET PRAEFECTUM REGIAE BIBLIOTHECAE MEDICEO-LAURENTIANAE, IN SERMONEM SEQUENTEM PRAEFATIO.

 Semper mecum ipse cogitaui, Bandini amicissime et eruditissime, sic ingenuo ac honesto uiro grati animi officia conuenire, ut si quis uel ea sciens pretermittat, uel ab iis refugiat, parum absit quin inter iumenta recenseam. Alitur enim humana societas mutuis potissimum presidiis, studiis ac uoluntatibus; que quidem si tollantur, humanitas ipsa tolli mihi uideatur, que quam sit hominis propria, uel ipsum nomen indicat. Habeat ergo sibi, qui uelit, opposite sententie placita, quibus noua prorsus, ac siluestris philosophia, urbano homine indigna innititur. Nimirum intelligis, amicorum optime, hec ideo a me dici, ut qui multis me cumulaueris beneficiis et amoris significationibus, gratum me quinetiam tuis in me meritis ac liberalitatibus identidem agnoscas, tum et perpetuo eorum omnium memorem  futurum diiudices. Quare cum nunc mihi contingat hunc sermonem de uiduitate seruanda typis committere, quem tibi potissimum acceptum refero, cui alii conuenientius hec que me nunc prefari decet, inscribantur, quam tibi, ut hinc aliqua saltem mei in te studii uicissitudo existat? Exiguam sane uideo et imparem beneficio tuo ac meritis, uerum, que cum ab ingenuo ac maiora dare cupienti animo proficiscatur, digna sit, quam tu equi bonique excipias. Postquam lectoribus nostris innotuit beneficii auctor, unde hec in nos manarunt, equum est ut cetera pateant, que ad monumentum quod nunc primum prodit, propius spectent, queque ut tibi, qui ea perbelle noueris, repetantur, pati nunc debeas. Codex quapropter bibliothece Mediceo-Laurentiane  , cui tu merito prees, hunc habet sermonem,  quem tu seculo XI exaratum censes, qui iam ipsum descripseris in tom. I Catalogi Latinorum codicum bibliothece Laurentiane  , quem propediem  proditurum prestolamur. Continet laudatus codex uarias S. Cesarii Arelatensis homilias, atque inter illas hec etiam habetur, que tamen Augustino sanctissimo Ecclesie Patri tribuitur, cum in fine eiusdem hec, licet inconcinne, subnotentur: Explicit S. Augustini de consolatione mortuorum. Ceterum clarius Augustino inscribitur in codice altero seculi IX, in fine mutilo, bibliothece S. Marci Florentie, quam obtinent Fratres Predicatores, ubi post plures, quas continet, eiusdem Cesarii Arelatensis homilias, sequuntur sermones tres, quorum primus est S. Augustini episcopi, et incipit: Beatus homo cui miserebitur Deus, etc., alter eiusdem nomine quinetiam prenotatur, et est de uiduitate seruanda, ac tertius tandem S. Ambrosii designatur, et est de Penitentia agenda. Describit hunc  codicem uir inter suos famigeratissimus Franciscus Antonius Zaccherius in eius Itinere per Italiam  , ac singula eius capita singillatim recenset. Sermonem secundum de uiduitate seruanda ex hoc codice exscriptum nobis per summam humanitatem communicauit uir clarissimus Philippus Angelicus Becchettius Dominicane Familie alumnus, et Ursiane Ecclesiastice Historie continuator prestantissimus, quemadmodum et eius cura apographum ex codice Laurentiano excerptum, amice et comiter te largiente, obtinui. Textus uero quem exhibeo est ex codice Laurentiano, cui tamen in ima ora uariantes lectiones subieci quas habet codex Diui Marci, qui altero duobus seculis uetustior est. Potior huius antiquitas postulare quidem uidebatur ut textus loco eius apographum proponeretur;  uerum cum circa sermonis dimidium deprehenderim in eum inuectum, forte amanuensis oscitantia, fragmentum quoddam alterius sermonis de Penitentia, quod  sane nichil commune habet cum uiduitate, ne in textum ipsum, sic fide codicis postulante, quid ab argumento primo absonum, inuectum egre quis cerneret, id consilium cepi, ut Laurentianum exemplar, etsi recentius, pro textu nunc esset, cui inter ceteras alterius uetustioris codicis uariantes lectiones fragmentum etiam hoc ipsum adnecteretur. Atque illud sane pretermitti haud posse uidebatur, quod nullibi pro institutis a me perquisitionibus inter Augustini, Ambrosii et Cesarii sermones, illud inter edita deprehenderim. Zaccherius loco laudato innuit post sermonem de uiduitate seruanda sequi sermonem alterum S. Ambrosii de Penitentia agenda, seu, ut ipse ait, homilia 44, quam editi libri Augustino adiudicant. Inspexi quapropter ex ipsius indicatione laudatum numerum 44, qui huic homilie  ascribitur, in Augustini atque Ambrosii Operibus editionum tum ueterum, tum recentiorum , et horum homilias seu sermones qui hunc numerum gerunt, siue inter genuina eorumdem opera, siue inter spuria ac suspecta, alios esse omnino deprehendi, nichilque de Penitentia ipsos attingere. Habentur sane apud Augustinum sermones duo de Utilitate agende penitentie  , ac plures alii de eodem argumento occurrunt in appendicem  reiecti a doctissimis S. Mauri monachis Parisiensibus; ast in eorum nullo quidquam deprehendi quod cum laudato fragmento conueniat; quod etiam de Ambrosianis ac Cesarianis sermonibus, quos data opera consului, dictum existimes. Ast nunc eo deueniendum, ut de auctore huius  sermonis meam opinionem expromam, quam etiam cum cl. Augustino Antonio Georgio Eremitarum Augustinensium procuratore gen., uiro mei amantissimo, omnium scientiarum genere ornatissimo, tum et Augustiniane doctrine uindice apprime strenuo prestantique communicatam uolui. Stylus quidem, si cum sinceris sanctissimi Patris, aureis prorsus diuinisque Operibus conferatur, non huic omnino quo sermo noster coalescit, respondere, quin oppido differre uidebitur. Huc accedit, sanctissimum Patrem in Scripturarum testimoniis proferendis Greco textui adherere, quod etiam a Maurinis monachis obseruatum est. Scilicet locus ipse Pauli apostoli ad Timotheum  , qui primum in nostro hoc de uiduitate seruanda sermone occurrit, ab Augustino profertur in eius opusculo de  Bono uiduitatis, quod in cod. Palatino uaticano sec. uI uel uII signato n. 210, inscribitur: Liber seu Epistola S. Augustini ad Iulianam de uiduitate conseruanda, ac Greco textui omnino, non autem uulgate uersioni respondet. Sic enim se habet: Que autem uere uidua est et desolata, sperauit in Dominum, et persistit in orationibus nocte ac die. Que autem in deliciis agit, uiuens mortua est. Habe nunc Grecum textum, ut nullo negotio conferas cum utraque uersione: , ,  , . , . In sermone autem nostro iuxta uulgate editionis fidem, quanquam non accurate prorsus, locus iste adducitur, aliter ac ab Augustino peractum esset; quod sane de ceteris Noui Testamenti locis hic citatis dictum intelligas. In opusculo autem de uita Christiana, cui Maurini monachi locum fecerunt in tomi uI appendice, hic ipse Pauli locus iuxta uulgatam adductus cernitur. Ast opusculum hoc ab Augustino iidem abiudicant, tribuuntque potius Fastidio cuidam episcopo, et Pelagii conterraneo. Quare sic censeo hunc sermonem S. Cesario Arelatensi potius esse tribuendum, cum in codicibus suarum homiliarum habeatur, cumque plures alii eiusdem sermones autea Augustino tributi fuerint, quos in appendice  ad tom. u Augustinianorum Operum doctissimi monachi S. Mauri reiecerunt. Hec sunt, Bandini doctissime, que tecum agere nunc libuit, quocum eruditum sermonem conserere mihi propemodum uisum est. Tu, qui tanta polles eruditione, quique ad litterarie reipublice commodum et incrementum maiora quotidie moliris, eruditulas has meas allocutiones, tum paruula hec opuscula ne asperneris; sunt enim ad tui genium saltem accommodata, et ad tuorum operum exemplar conantur accedere. Ceterum non ex hoc solum quantulocunque officio grati animi mei et obseruantie modulum metiaris, qui maiora etiam, si suppetant, aut cetera etiam, quecunque ea tandem sint, a me in dies exspectes. uale interim, Bandini eruditissime, et patrie ac Musis, tranquillo otio, uiue.

 Datis Roma nonis Ianuarii anno a Christo nato 1773.





OPUSCULUM De uiduitate seruanda. *

Audi, filia derelicta, que perdidisti solatium caritatis, de cuius ceruice sublatum est iugum uiri. Ecce beatior eris, si sic permanseris. Non te seducat uana cogitatio dicendo: Quis mihi prouidebit cibum in tempore, uel orphanos meos quis tuebitur [a 1Kb] ? Gaudere debes potius nunc quam cum fueras uinculo uiri ligata. Ecce soluta es a lege uiri, in qua detinebaris, ut sis in tuo arbitrio. Non habeas suspirium, quod perdidisti spem huius seculi: memor esto, Filia, Dominum esse spem omnium finium terre. Non anxieris, quod sola remanseris; memorare Dominum,  qui orphanum et uiduam suscipit. Ora Dominum, sicut Apostolus dicit: Que uere uidua est et desolata, instat in orationibus et obsecrationibus diebus ac noctibus: nam que in deliciis est uiuens, mortua est. Si qua uidua parentes et nepotes habeat, discat primum domum suam bene regere, et mutuam uicem reddere parentibus, hoc enim gratum et acceptum est coram Domino . Esto humilis, et uerecunda atque sobria in omnibus, ne forte abominabilis [b 1Kb] uidearis; sic [c 1Kb] scriptum est: Adolescentiores uiduas deuita, cum enim luxuriate fuerunt, in Christo  nubere uolunt, habentes damnationem, quia primam fidem irritam fecerunt, non solum otiose, sed etiam et uerbose et curiose discunt circuire domos alienas, loquentes que non oportet. Esto sedulo in domo tua orando cum lacrymis, ut det tibi castitatem corporis uel continentiam. Quam infelix es et misera, quam malum opprobrium portas, si te non contines! Qualis distractio est tibi, si carnis tue frenum non habes! Labora in opere Dei semper. Ecce bona uidua, que est unius uxor uiri, si filios educauit, si hospilio recepit, si sanctorum pedes lauit, si tribulationem patientibus subministrauit [a 1Kb] . Beata eris si hec omnia feceris; sunt enim multe uidue que habuerunt duos uel tres uiros, sed non habent preceptum, ut ab omnibus honorentur, sicut illa que unum uirum habuit. Multe uidue fuerunt in diebus Elie, et ad nullam  earum missus est, nisi in Sarepta Sidonie. uide quia nulla ex illis habuit meritum, nisi illa sola que hospitio recepit in die necessitatis, quando erat fames ualida, et adueniente sancto Elia, apparauit illi mensam; sicut et illa uidua non habuit in substantia sua nisi duos denarios, et sperans ex corde puro quod esset centuplum acceptura, hos ipsos obtulit Domino; sicut et illa uidua nomine Iudith, que non discedebat de superioribus domus sue, ieiuniis et orationibus seruiens Domino die ac nocte, quam Dominus custodiebat de manu Holophernis, ne coinquinaretur  in opere peccati. Oh quam beata uidua, que tale gaudium [b 5Kb] ciuibus suis prestitit, et spem bonam sibi acquirere meruit, ut liberaret populum suum ab ore gladii! Ecce quod fecit castitas uidue, ut esset nominata in omnem terram, et Domino laudabilis, et in omnibus clara. Oh quam beata es, uidua quam Dominus memoratur! Sicut illa cuius filius unicus defunctus fuerat, quomodo misericordiam consecuta est a Domino, ut resuscitaretur [c 1Kb] ; sicut illa uidua in Actibus apostolorum  nomine Dorcas, que multas eleemosynas faciebat, omnes uidue, adueniente Petro, ostendebant uestes quas eis fecerat Dorcas, dum uiueret. uidit autem Petrus opera mulieris uidue, orauit, et suscitauit eam. Sicut et illa uidua que quotidie se uoluebat ad pedes cuiusdam diuitis, ut uindicaretur de aduersario  suo, cum uidisset illam diues lacrymantem, ait; Si Dominum non timeo, nec hominem reuereor, tantum hec uidua quia molesta est, uindicabo eam. Ecce quomodo uindicatur uidua, si obtineat castitatem, et humilitatem, et mihi ipsi preceptum est, ut a me uisitationem accipiat, dicente apostolo: uisita pupillos et uiduas in pressura ipsarum . Oh quam beata es, uidua que in omnibus taliter commendaris a Domino! Qui autem tibi non miseretur, iudicatur a Domino ipso dicente [d 1Kb] : Causas uiduarum non iudicantes, et pupillos non miserantes,  iudicabo uos, dicit Dominus. Benedicta es, uidua, quia ipsum Dominum habes iudicem et defensorem. Iam nullum plores, filia, que melior facta es quam fueras ante. Ante in homine sperabas, modo autem in Domino Iesu Christo; antea cogitabas secundum hominem, modo autem secundum Deum; antea carnis libidine delectabaris, et uestis periculo, modo autem legis dulcedinem et castitatem pre omnibus cogitas; antea ancilla uiri fuisti, modo autem libera es Christi [a 1Kb] . Quam bonum est te esse securam, quam pati seruitium [b 1Kb] uiri! Bonum est sola iacere in lecto, et surgere munda, quam iacere conscia libidinis et carnis immunditie. Antea eras curuata, et eras sub uiri iugo graui [c 1Kb] ; modo autem erecta es a iugo Christi suaui. Gaude, filia, quia uenundata fueras,  ut esses ancilla uiri, modo autem libertatem a Domino meruisti. Memor esto, filia, mulierem Chananeam, que per inopportunitatem suam beneficium Saluatoris nostri impetrare meruit, sed et mulierem  illam que pedes Domini lacrymis rigauit, et capillis suis tersit, uel illam mulierem que attulit unguentum pretiosum, et profudit Dominum recumbentem [d 1Kb] ; uel illam mulierem que uestimenta Domini tetigit, et continuo stetit fluxus sanguinis eius; et illam mulierem que ad pedes Domini sedebat, audire qualiter posset fugere ab ira uentura. Considera, filia, per quam uiam humilitatis he ipse mulieres gradiebantur, et ex hoc meritum bonum habuerunt. Esto et tu similis illis in obedientia, in humilitate, in eleemosyna, in susceptione peregrinorum, in uigiliis, in ieiuniis, in omni sobrietate. Hec sunt que Christo placuerunt. Labora, filia, die ac nocte in opere Domini, ut que ab homine dimissa es, a Domino colligaris; ut que acceptura eras trigesimum [e 1Kb]  fructum, sexagesimum merearis consequi, per eum qui uiuit in secula seculorum. Amen. Explicit [f 1Kb] S. Augustini de consolatione mortuorum.





S. CAESARII REGULA AD MONACHOS [a 1Kb] . 





DE S. CAESARIO EIUSQUE REGULA uETERUM TESTIMONIA.

 Gennadius de Script. eccles. cap. 86: »Cesarius Arelatensis urbis episcopus, uir sanctitate et uirtute celeber, scripsit egregia et grata ualde, et monachis necessaria opuscula. Floruit Anastasio rempublicam gubernante.«

Cyprianus lib. I de uita S. Cesarii cap. 4: »Cesarius primum diaconus, deinde presbyter ordinatur; nec unquam tamen canonicam monachi modulationem, nunquam Lerinensium fratrum instituta reliquit: ordine et officio clericus; humilitate, caritate, obedientia, cruce monachus permanet.«

Ibidem, cap. 5: »Defuncto in suburbana ciuitatis insula abbate, ab episcopo Eonio eo Cesarius mittitur, ut monasterium rectore destitutum ipse, in eadem reuerentie  auctoritate succedens, monastica disciplina informaret. Itaque in suburbano monasterio libens eam complectitur uite rationem quam etiam intra urbem quotidianis semper studiis contulisset et perpetuis optasset uotis. Ipsum uero monasterium ita quotidiana instantia et diuinis informauit officiis, ut hodieque Deo propitio illic uidere licet.«

Florianus, epist. 5 ad Nicetium episc., tom. I Scrip. Franc., pag. 851: »Sed et corone uestre socium beate memorie dominum Cesarium Arelatensem episcopum, qui uixit inter barbaros pius, inter bella pacatus, pater orphanorum, pastor egregius: qui tanti census effusione nil perdidit, catholice regulam discipline dictis factisque demonstrans.«





OBSERuATIO CRITICA IN REGULAM SEQUENTEM.

 Binas regulas monasticas scripsisse S. Cesarium, Arelatensem episcopum, fatentur omnes uiri docti, unam nimirum ad monachos, alteram ad uirgines, et utramque suo codici inseruit Holstenius, de prima monachorum norma hic agens. Postquam enim S. Cesarius ob labefactatam ualetudinem monasterium Lirinense relinquere  coactus fuerat, Arelatem se contulit, ubi ab Eonio episcopo familiariter exceptus, tantam familiaritatem cum eo iniit, ut ab episcopo, iam conualescens, constitutus sit monasterii abbas, ac post triennium, nimirum anno 502, omnium suffragiis in loci episcopum suffectus. Cum igitur sanctissimus episcopus in cenobio  Lirinensi ab adolescentia educatus fuerit, sic facile supponere possumus illum haud aliam disciplinam monasticam in monasterium Arelatense introduxisse, nisi Lirinensem; ita quod hec regula existat insigne monumentum arcte discipline monastice in celeberrimo cenobio Lirinensi olim usitate. Constat hec regular 26 articulis, cum breui sed pathetica exhortatione ad monachos, scriptaque est non solum ad monasterium Arelatense, sed ad omne aliud cenobium abbate gubernatum. Et quidem, ex priuilegio Hormisde pape ad sacras  uirgines Arelatenses misso, omnino patet S. Cesarium post adeptum episcopatum et alia monasteria pro clericis et monachis in ipsa ciuitate erexisse, preter illud in suburbana insula a predecessore conditum, cuius et ipse aliquando constitutus erat abbas. Deinde sub exordio huius regule Tetradius, nepos S. Cesarii, et forsan cuiusdam monasterii apud Gallos abbas, testatur hanc regulam fuisse dictatam ante initum episcopatum, adeoque quando S. Cesarius adhuc erat abbas et presbyter monasterii ab Eonio conditi.



INCIPIT REGULA A S. TETRADIO PRESBYTERO, NEPOTE BEATAE MEMORIAE S. CAESARII EPISCOPI ARELATENSIS ABBATE, MEA PARuA PERSONA ROGANTE, TRANSMISSA: QUAM A SUO SUPRAMEMORATO DOMINO CAESARIO DIXIT IPSE DICTATAM; QUAM DUM ESSET SACERDOS IPSE PER DIuERSA MONASTERIA TRANSMISIT.


 Incipit in Christi nomine Regula, qualis debeat esse in monasterio ubi abbas est, quicunque fuerit.

CAPUT PRIMUM. Imprimis si quis ad conuersionem uenerit, ea conditione excipiatur, ut usque ad mortem suam ibi perseueret. uestimenta uero laica non ei mutentur, nisi antea de facultate sua chartas uenditionis faciat, sicut Dominus precepit dicens: Si uis perfectus esse, uade, uende omnia que habes, da pauperibus, et ueni, sequere me . Certe si non uult uendere, donationis chartas aut parentibus aut monasterio faciat, dummodo liber sit, et nichil habeat proprium. Si uero pater eius aut mater uiuat, et non habet potestatem faciendi, quando illi migrauerint cogatur facere. Quecunque secum exhibuit abbati tradat; nichil sibi reseruet: et si aliquis de propinquis  aliquid transmiserit, offerat abbati. Si ipsi est necessarium, ipso iubente habeat; si illi necesse non est, in commune redactum, cui opus est tribuatur.

II. Sint uobis omnia communia.

III. Cellam peculiarem, aut armariolum, uel quamlibet clausuram nullus habeat; in una schola omnes maneant.

Iu. Non iurent; quia Dominus dixit: Nolite iurare omnino, sed sit sermo uester est est, non non .

u. Mentiri qui inuentus fuerit, disciplinam legitimam accipiat; quia Os quod mentitur occidit animam ; et, Perdes eos qui loquuntur mendacium .

uI. Non maledicant: quia scriptum est: Neque  maledici regnum Dei possidebunt .

uII. Operam non quam unusquisque uoluerit, sed que eis ordinata fuerit, faciant.

uIII. Dum psallimus, nullus loqui presumat.

IX. Ad mensam dum manducant, nullus loquatur; sed unus legat quemcunque librum: ut sicut corpus reficitur cibo, ita anima reficiatur Dei uerbo, sicut dicit Dominus: Non autem in solo pane uiuit homo, sed ex omni uerbo Dei . Qualis est terra sine  pluuia, et caro sine cibo, talis est anima si non reficiatur Dei uerbo.

X. Filium de baptismo nullus excipiat.

XI. Mulieres in monasterio nunquam ingrediantur. Qui in remoto loco est [a 1Kb] , signo tacto, ad omne opus Dei nullus tardius ueniat. Si tardius uenerit, statim de ferula in manus accipiat. Arguente abbate, aut preposito, aut quolibet seniore, respondere penitus non presumat.

XII. Lites inter uos non habeatis: sic enim dicit Apostolus: Seruum Domini non oportet litigare, sed mansuetum esse . Certe si excesserit, ut est humana fragilitas, ut se sermonibus duris exstimulent, Sol non occidat super iracundiam uestram .

 XIII. Sed nec ullus presumat iratum culpare; sed qui se sciunt fecisse quod non debuerunt, inuicem sibi ueniam petant, implentes illud Dei mandatum ubi dicit: Dimittite et dimittetur uobis. Si uos non dimiseritis, nec Pater uester celestis dimittet uobis peccata uestra . Ira uiri iustitiam Dei non operatur . Si offers munus tuum ad altare, et recordatus fueris quia frater tuus habet aliquid aduersum te, uade prius reconciliari fratri tuo; et tunc ueniens offeres munus tuum . Certus esto quia dum iratus es contra alium, oratio tua non recipitur; nec irato licet communicare. Et ideo implete quod Dominus dicit: Pacem meam do uobis, pacem meam dimitto uobis . In hoc cognoscent omnes homines quod mei discipuli estis, si uos inuicem diligitis .  Dixit amplius Ioannes: Qui odit fratrem suum, in tenebris est, et in tenebris ambulat. Qui odit fratrem suum, homicida est. Charitas Deus est; qui manet in caritate, Deus in eo manet . Et qui inimicos iubemur diligere, et bene eis facere, qua fronte fratres odimus?

XIu. Omni tempore usque ad tertiam legant; post tertiam unusquisque sibi opera iniuncta faciat.

Xu. Nullus occulte aliquid accipiat, precipue epistolas  sine scientia abbatis nullus accipiat nec transmittat.

XuI. uictum et uestimenta abbas ministret. Quia sicut sancitum ut nichil proprium habeant, ita iustum est ut omnes que necessaria fuerint a sancto abbate accipiant.

XuII. Infirmi tractentur, ut citius conualescant.

XuIII. Omne ministerium cum bona uoluntate facite, ut impleatis illud: uoluntarie sacrificabo tibi : quia satis alta merces erit illius qui uoluntarie, quam illius qui inuitus facit quod iubetur.

XIX. Contendite intrare per angustam portam, quia arcta et laboriosa uia est que ducit ad uitam, lata et spatiosa que ducit ad mortem . uos uero sicut certamen habituri eratis, si in pugna contra  gentem aliquam ambulassetis, ut non ibi mortem faceretis; tanto magis in isto spiritali certamine pugnate, ut non uos aduersarii anime percutiant. Quanta uitia habueritis, tantos habebitis aduersarios; et ideo certate sicut milites Christi, ut cum ipso regnetis in celis, qui dixit: Si quis tulerit crucem suam et secutus me fuerit: si quis reliquerit patrem, matrem, uxorem, filios et facultates, centuplum accipiet, et uitam eternam possidebit . Hoc certamen habete inter uos, qui alterum uincat per humilitatem, per caritatem: qui sit minor; qui sit in opus Dei uigilantior; qui patientiam habeat maiorem; qui sit tacitus, mitis, blandus, compunctus: ut letetur Deus et angeli eius de uestra sancta conuersatione, et confundatur diabolus hostis antiquus; qui semper  cogitat miserum hominem contra Dei facere uoluntatem, ne sit ibi unde ille pro sua presumptione iactatus est: Sic currite ut apprehendatis , et possitis dicere: uiam mandatorum tuorum cucurri . uidete, fratres, quomodo caute ambuletis; non quasi insipientes: redimentes tempus, quoniam  dies mali sunt. Propterea nolite fieri imprudentes, sed intelligentes que sit uoluntas Dei. Et nolite inebriari uino, in quo est luxuria, sed implemini Spiritu sancto, loquentes uobismetipsis in psalmis, et hymnis, et canticis spiritualibus, cantantes et psallentes in cordibus uestris Patri et Deo: subiecti inuicem in timore Christi .

XX. uigilias [a 1Kb] , a mense Octobri usque ad Pascha, duos nocturnos faciant, et tres missas [b 1Kb] . Ab una missa legat frater folia tria, et orate; legat alia tria, et leuet se.

XXI. Dicite antiphonam, responsorium et aliam antiphonam; antiphonas ipsas de ordine Psalterii. Post hoc dicant matutinos [c 1Kb] , directaneum [d 10Kb] : Exaltabo te, Deus meus et Rex meus. Deinde in ordine totus matutinarius  in antiphonas dicatur. Omni dominica sex missas facite. Prima missa semper resurrectio legatur, nullus sedeat. Perfectis missis dicite matutinos, directaneo: Exaltabo te, Deus meus et Rex meus. Deinde, Confitemini. Inde, Cantemus Domino. Lauda, anima mea, Dominum. Benedictionem [e 1Kb] . Laudate Dominum de celis. Te Deum laudamus. Gloria in excelsis Deo, et capitellum [f 1Kb] . Omni dominica sic dicatur.

XXII. A sancto Pascha usque ad mensem Septembrem, quarta et sexta tantum ieiunandum. A mense Septembre usque ad Domini Natale, quotidie ieiunandum. Iterum ante duas hebdomadas ante Quadragesimam, quotidie ieiunandum; excepta dominica, in qua non licet penitus ieiunare, propter resurrectionem Domini. Si quis die dominica ieiunauerit, peccat.  A Domini Natale usque ante duas hebdomadas de Quadragesima, secunda, quarta et sexta; inde postea usque Pascha, omni die ieiunandum, absque die dominica. Qui dominica ieiunat, peccat. Missus [g 1Kb] ueroin ieiunio tres, in prandia [Leg. prandio] uero et in cena duo tantum preparentur: in prandio binas biberes [h 1Kb] ,  et in cena accipiant, et in ieiunio ternas. Ad lectum suum nullus presumat habere quod manducetur aut bibatur.

XXIII. Qui pro aliqua culpa excommunicatus fuerit, in una cella recludatur, et cum uno seniore ibi legat, donec iubeatur ad ueniam uenire.

XXIu. Pullos et carnes nunquam sani accipiant; infirmis quidquid necesse fuerit ministretur.

XXu. Omni sabbato et omni dominica, uel diebus festis duodecim psalmi, tres antiphone, tres lectiones; una de Prophetiis, alia de Apostolo et tertia de Euangelio dicantur.

XXuI. Hec licet minus idonei bellatores arma uobis spiritualia contra ignitas diaboli prouidemus.

 Gaudete et exsultate in Domino, uenerabiles filii, et gratias illi iugiter uberes agite, qui uos de tenebrosa seculi huius conuersatione ad portum quietis et religionis attrahere et prouocare dignatus est. Cogitate iugiter unde existis, et ubi peruenire meruistis. Reliquistis fideliter mundi tenebras, et lucem Christi feliciter uidere cepistis. Contempsistis libidinis incendium, et ad castitatis refrigerium peruenistis; respuistis gulam, et abstinentiam elegistis; repudiastis auaritiam atque luxuriam, et caritatem uel misericordiam tenuistis. Et quamuis uobis usque ad exitum uite non deerit pugna, tamen Deo donante  securi sumus de uestra uictoria. Sed rogo uos, uenerabiles filii, ut quantum estis securi de preteritis, tantum sitis solliciti de futuris. Omnia enim crimina uel peccata cito ad nos reuertuntur, si non quotidie bonis operibus expugnantur. Audite apostolum Petrum dicentem: Sobrii estote, et uigilate, quia aduersarius uester diabolus, tanquam leo rugiens, aliquid deuorare querens, circuit . Quandiu in hoc corpore uiuimus, die noctuque Christo adiutore uel duce, contra diabolum repugnemus. Sunt enim aliqui, quod peius est, negligentes et tepidi, qui de solo Christianitatis uocabulo gloriantur, et putant quod illis sufficiat uestem mutasse, et religionis tantum habitum suscepisse; nescientes illud propheticum: Fili, accedens ad seruitutem Dei, sta in iustitia et timore,  et prepara animam tuam ad tentationem ; nec sententiam Psalmiste considerantes: Propter uerba labiorum tuorum, ego custodiui uias duras . Et illud quod Apostolus dixit: Per multas tribulationes oportet nos intrare in regnum celorum . uestes enim seculares deponere, et religiosas assumere, unius hore momento possumus; mores uero bonos iugiter retinere, uel contra male dulces uoluptates seculi huius, quandiu uiuimus, Christo adiutore, laborare debemus. Quia non qui inceperit, sed qui perseuerauerit usque ad finem, hic saluus erit .





S. CAESARII REGULA AD uIRGINES. 





DE CAESARIO EIUSQUE REGULA uETERUM TESTIMONIA.

 Martyrologium Rom., die 25 Aug.: »Arelate depositio sancti Cesarii episcopi, mire sanctitatis et pietatis uiri.«

Cyprianus, lib. I de uita S. Cesarii: »Inter hec autem precipuum illud monasterium quod sorori sue condere ceperat, instar prioris instaurauit; et quasi alter quidem nostri temporis Ne, propter tempestates et procellas in latere Ecclesie feminarum exstruxit cenobium, tanquam arcam; euocataque e Massiliensi cenobio uenerabili sorore sua Cesaria, quam idcirco eo miserat ut disceret quod doceret, et prius esset discipula quam magistra, in preparata domicilia cum duabus aut tribus sodalibus introduxit. Confluxerunt autem ad illam multe uirginum caterue. rebus suis et facultatibus, atque ipsis etiam dulcissimis  parentibus renuntiantes. Erant autem illo loco adeo incluse, ut usque ad supremum uite diem nulli earum fas esset extra monasterii ostium progredi.«

Id., lib. II, sub finem: »Interea crescit usque exitus Isrel de terra Aegypti, id est anime sancte de hoc mundo corporalis uite migratio; iubet ergo se in monasterio uirginum quod ipse fundauerat sella famulantum  manu gestari, quasi consolaturus anxias quibus suspicio transitus sui abstulerat somnum, et cibum obliuio. Alloquitur itaque primam quasi more et dulcedine sua ducentarum puellarum uenerabilem Cesariam matrem, et consolatur, atque ad palmam tendere superne uocationis hortatur, et ut teneant Regulam quam ipse ante aliquot annos instituerat, monet.«

Gregorius Tur., Hist. Franc. lib. IX, cap. 39; in epistola Euphronii, Pretextati et aliorum episcoporum ad Radegundim reginam: »Specialiter definimus, si qua de locis sacerdotaliter nostre gubernationi Domino prouidente commissis in Pictaua ciuitate uestro monasterio meruerit sociari, secundum beate memorie domini Cesarii Arelatensis episcopi constituta,  nulli sit alterius [F. ulterius] discedendi licentia; que, sicut continet Regula, uoluntate prodita uidetur ingressa, ne unius turpi dedecore ducatur in crimen, quod apud omnes emicat in honore.«

Ibidem, cap. 40: »Post hec cum pontificis sui sepius gratiam quereret , nec posset adipisci, necessitate commota cum abbatissa sua, quam  instituerat, Arelatensem urbem expetunt: de qua Regula sancti Cesarii atque Cesarie beate suscepta, regis se tuitione munierunt.«

Ibidem, cap. 42, in epist. B. Radegundis ad episcopos: »Insuper congregationi per me Christo prestante collecte Regulam sub qua sancta Cesaria degit, quam sollicitudo B. Cesarii antistitis Arelatensis ex institutione sanctorum Patrum conuenienter collegit, asciui.«

 uenantius, lib. uIII, carm. 1 de S. Radegundi:

Regula Cesarii linea nota tibi est.

Idem, carm. 4:

Concipiente fidem Christi Radegundis amore,
   Cesarii lambit Regula quidquid habet.

Meminit quoque huius Regule S. Donatus Afer in prefatione sue Collectionis, et S. Benedictus Aniane abbas in Concordia Regularum,





OBSERuATIO CRITICA IN REGULAM SEQUENTEM.


 De S. Cesario Arelatensi episcopo, eiusque ad monachos Regula, iam in antecessum debito loco egimus. Nunc de alia sacris uirginibus data agendum  est, que quidem prima prolixior continet 43 capitula, preter Recapitulationem 21 articulis comprehensam. Hanc uero Regulam scripsisse uidetur S. Cesarius post adeptum episcopatum; illa enim continet integram disciplinam monachis traditam, sed sacris uirginibus adaptatam. Et quia ab exordio conditi noui monasterii non omnia necessaria precepta exhibere ualuerit, sic et Recapitulationem scripsit, salutaria monita et sanctimonialibus feminis propria, presertim circa uictum et uestitum, complectentem, cui quidem Recapitulationi superaddita sunt longe post mortem S. Cesarii duo ultima capitula, ut pote ex S. Benedicti Regula desumpta, prout ibidem notatur. Interim hec de presenti Regula ab Holstenio edita debent intelligi; nam Bollandus in suis sanctorum Actis, ad diem 12 Ianuarii, longe diuersam eiusdem  Regule distributionem profert, in duodecim prolixa capita eam diuidens, addensque insuper duo prolixa satis capita, que hic desiderantur: unum, continens officii diuini distributionem, alterum uero de ieiuniis regularibus agens. Que tamen diuersa capitum  distributio nullatenus impedire debet sacre huius Regule authenticitatem, etiamsi duo ultima capita Recapitulationis apud Bollandum non inueniantur;  cum et hec ex S. Benedicto desumpta agnoscat Holstenius, et in utraque editione comprehendantur eadem precepta moralia ac monita monastica, iisdem uerbis et sententiis expressa; ita ut sola diuersitas uersetur secundum uariam capitum et articulorum distributionem. Pulcherrime sunt leges in hac Regula prescripte, omnibus sacris uirginibus cuiuscunque ordinis sepius proponende, et quas non solum S. Cesarii legislatoris soror cum ducentis uirginibus amplexa est, sed etiam alie magni nominis sanctimoniales femine in diuersis locis excoluerunt; presertim S. Radegundis ex regina facta monacha, que hanc S. Cesarii Regulam in parthenon suum Pictauiense introduxit. Huic quoque Regule subiunxit Holstenius sermonem eruditum sicuti et Epistolas S. Cesarii ad sacras uirgines missas,  quemadmodum et Testamentum ipsius sanctissimi episcopi. Que sanc uenerande antiquitatis monumenta ab omnibus ecclesiastice et monastice discipline cultoribus summo in pretio esse debent, mentibus utriusque sexus religiosorum diligenter inculcanda.



PROLOGUS S. CAESARII AD uIRGINES.


 Sanctis et plurimum in Christo uenerandis sororibus in monasterio quod Deo inspirante et iuuante condidimus, constitutis Cesarius episcopus.

Quia nobis Dominus pro sua misericordia inspirante,  et adiuuare dignatus est, ut uobis monasterium conderemus, quomodo in ipso monasterio uiuere debeatis secundum statuta antiquorum Patrum, monita uobis spiritualia ac sancta condidimus, que Deo adiuuante custodire possitis. Iugiter in monasterii cellula residentes uisitationem Filii Dei assiduis orationibus implorate, ut postea cum fiducia possitis dicere: Inuenimus quem quesiuit anima nostra  . Et ideo uos sacras uirgines et Deo deditas animas rogo, que incensis lampadibus cum secura conscientia Domini prestolatis aduentum, ut quia me pro constituendo uobis monasterio laborasse cognoscitis, uestri me itineris socium fieri sanctis orationibus  postuletis, ut cum in regno cum sanctis ac sapientibus uirginibus feliciter introibitis, me cum stultis non remanere foris uestro suffragio obtineatis: orante pro me sanctimonia uestra, ut inter pretiosissimas Ecclesie gemmas micantem fauor diuinus et presentibus repleat bonis, et dignum reddat eternis.





CAPITULA.


     1. Imprimis obseruandum est ut de monasterio usque ad mortem suam nulla egrediatur.
    2. A maledicto et iuramento abstineant.
    3. De habitu mutando et obedientia exhibenda.
    4. Ut nichil ex his que secum exhibuit sibi reseruet, nec per se ipsam eleemosynas faciat.
    5. Ut nulla infantula nisi a sexto anno excipiatur.
    6. Ut unaqueque non quod ipsa uoluerit, sed quod  ei iussum fuerit, operetur.
    7. Ut nemo cellulam peculiarem habeat.
    8. Ut dum psallitur, nemo loquatur.
    9. Nemo filiam cuiuscunque de fonte suscipiat.
    10. Ut signo tacto nulla tardius ueniat.
    11. Qualis debet esse ancilla Dei dum castigatur.
    12. Qualiter se debeat, que aliquid negligenter egerit, humiliare.
     13. In uigiliis studendum ut nemo dormiat.
    14. Ut in lanificiis faciendum suum pensum quotidianum accipiat.
    15. Ut nemo sibi aliquid proprium iudicet.
    16. Matri et preposite obediendum, ad mensam penitus non loquendum.
    17. Ut omni tempore duabus horis lectioni uacent.
    18. Ut sedentes ad opera, aut meditentur que sancta sunt, aut taceant.
    19. Ut que nobiles sunt de diuitiis uel parentum nobilitate non extollantur.
    20. Ut dum psallitur, quod sonat in ore, hoc teneatur in corde.
    21. De custodia oculorum.
    22. Ut peccatum alterius non celetur.
    23. Nihil occulte accipiendum.
    24. Qualiter distingui debeant que aut furtum fecerint, aut inuicem sibi manum miserint.
    25. Ut sollicitudine preposite uestimenta fiant; a matre dispensentur.
     26. Ut in una cellula uestimenta sanctarum sanctimonialium reponantur.
    27. Ut nemo sibi proprium aliquid operetur.
    28. Qualis uel qualiter cellaria debeat ordinari.
    29. Qualiter balneo debeant uti.
    30. Qualis in cella infirmarum preposita esse debeat, et qualiter cellarium sequestratum ipse infirme habeant.
     31. Qualiter distringi debeat hec que aut conuiciis, aut maledictis, aut quibuscunque criminibus leserit sorores suas.
    32. Qualiter agere debeat abbatissa.
    33. Qualiter prouisores monasterii intra monasterium debeant introire.
    34. Ut uiri aut mulieres seculares in monasterium non intreant.
    35. Quomodo abbatissa in salutatorium procedere debeat.
    36. Ut conuiuium in monasterio nulli fiat, nisi de aliis aut locis, aut ciuitatibus uenientibus religiosis feminis.
    37. Qualiter ancilla Dei suos parentes debeat salutare.
    38. Ut abbatissa nunquam nisi infirmitate faciente extra congregationem manducet.
    39. Admonitio uel contestatio qualiter abbatissa, preposita, uel cellaria infirmis debeat obtemperare.
    40. Ut ancille Dei nichil a parentibus transmissum  sine consilio abbatisse suscipiant; quod plus fuerit quam opus est, illis que indigent ministretur.
    41. Qualiter tinctura fiat, uel lectualia qualia habere debeant.
    42. De plumariis et ornatu monasterii.
    43. Contestatio ac recapitulatio, ut nichil de institutione minuatur.





REGULA [a 1Kb] S. CAESARII.


 Quia multa in monasteriis puellarum aut monachorum instituta distare uidentur, elegimus pauca de pluribus, quibus seniores cum iunioribus regulariter uiuant, et spiritualiter implere contendant quod specialiter  suo sexui aptum esse perspexerint; hec sanctis animabus uestris prima conueniunt.

I. Si qua, relictis parentibus suis seculo renuntiare et sanctum ouile uoluerit introire, ut spiritualium luporum fauces Deo adiuuante possit euadere, usque ad mortem suam de monasterio non egrediatur, nec de basilica, ubi ostium esse uidetur.

II. Iuramentum et maledictum, uelut uenenum diaboli, fugere et uitare contendat.

III. Ei ergo que Deo inspirante conuertitur non licebit statim habitum religionis assumere, nisi antea in multis experimentis fuerit uoluntas illius approbata; sed uni ex senioribus tradita annum integrum in eo quo uenit habitu perseueret. De ipso tamen habitu mutando, uel lecto in schola habendo, sit in potestate prioris; et quomodo personam uel compunctionem  uiderit, ita uel celerius, uel tardius studeat temperare.

Iu. Que autem uidue, aut maritis relictis, aut mutatis uestibus ad monasterium ueniunt, non excipiantur, nisi antea de omni facultatula sua, qui uoluerint, chartas, aut donationes, aut uenditiones faciant, ita ut nichil sue potestati, quod peculiariter aut ordinare, aut possidere uideantur, reseruent, propter illud Domini: Si uis perfectus esse, uade, uende omnia que possides ; et, Si quis non reliquerit omnia, et secutus me fuerit, meus non potest esse discipulus . Hoc ideo dico, uenerabiles filie, quia sanctimoniales que possessionem habuerint,  perfectionem habere non poterunt. Quam rem etiam et ille que uirgines conuertuntur implere noluerint, aut non recipiantur, aut certe uestimenta religiosa non permittantur accipere, donec se ab omnibus impedimentis mundi istius liberas fecerint. Ille  uero que adhuc uiuis parentibus substantiam suam in potestate habere non possunt, aut adhuc minoris etatis sunt, chartas tunc facere compellantur quando res parentum in potestate habere potuerint, aut ad legitimam etatem peruenerint. Ideo hoc sanctis animabus uestris precipimus, timentes exemplum Ananie et Saphire , qui cum totum se dixissent apostolis obtulisse, partem obtulerunt, partem sibi infideliter reseruarunt, quod fieri nec decet, nec licet, nec expedit. Ancillam propriam nulli, nec etiam abbatisse, liceat in seruitio suo habere; sed si opus habuerit, de iunioribus in solatium suum accipiat.

u. Et si fieri potest, aut difficile, aut ulla unquam in monasterio infantula paruula, nisi ab annis sex aut septem, que iam et litteras discere et obedientie  possit obtemperare, suscipiatur. Nobilium filie siue ignobilium, ad nutriendum aut docendum, penitus non accipiantur.

uI. Nemo sibi aliquid operis uel artificii pro suo libitu eligat faciendum; sed in arbitrio senioris erit quod utile prospexerit imperandum.

uII. Nulli liceat semotam eligere mansionem, nec habebit cubiculum, uel armoriolum, aut aliquid huiusmodi, quod peculiarius claudi possit; sed omnes diuisis lectulis in una maneant cellula. Que uero senes sunt et infirme, ita illis conuenit obtemperari, uel ordinari, ut non singule singulas cellas habeant, sed in una recipiantur omnes, ubi et maneant.

 uIII. Nunquam altiori uoce loquantur, secundum illud Apostoli: Omnis clamor tollatur a uobis . Similiter dum psallitur, fabulari omnino uel operari non liceat.

IX. Nulla cuiuslibet filiam in baptismum, neque diuitis, neque pauperis, presumat accipere.

X. Que signo tacto tardius ad opus Dei [a 1Kb] uel ad opera uenerit, increpationi, ut dignum est, subiacebit. Quod si secundo aut tertio admonita emendare noluerit, a communione uel a conuiuio separetur.

XI. Que pro qualibet culpa admonetur, castigatur, corripitur, arguenti respondere penitus non presumat; que aliquid ex iis que iubentur implere noluerit, a communione orationis uel a mensa [b 1Kb] secundum qualitatem culpe sequestrabitur.

 XII. Que coquent singuli illis meri [c 1Kb] pro labore addantur. In omni ministerio, corporali tamen, in coquina, uel quidquid quotidianus exigit usus, uicibus sibi, excepta matre uel preposita, succedere debent.

XIII. In uigiliis, ut nemo per otium somno grauetur, ea opera fiat que mentem non retrahat a lectionis auditu. Si qua grauatur somno, aliis sedentibus iubeatur stare, ut possit a se somni marcorem repellere, ne in opere Dei aut tepida inueniatur, aut negligens.

XIu. In ipsis lanificiis faciendum pensum suum quotidianum cum humilitate accipiant, et cum grandi industria implere contendant.

Xu. Nemo sibi aliquid iudicet proprium, siue in  uestimento, siue in quacunque alia re.

XuI. Nemo cum murmuratione aliquid faciat, ne simili iudicio pereat murmuratorum, secundum illud Apostoli: Omnia facite sine murmurationibus . Matri post Deum omnes obediant, preposite deferant. Sedentes ad mensam taceant; et animum lectioni intendant. Cum autem lectio cessauerit, meditatio sancta de corde non cesset. Si uero aliquid opus fuerit, que mense preest sollicitudinem gerat, et quod est necessarium nutu magis quam uoce petat. Nec sole uobis fauces sumant cibum, sed et aures audiant Dei uerbum.

XuII. Omnes litteras discant [d 1Kb] ; omni tempore duabus horis, hoc est a mane usque ad horam secundam, lectioni uacent.

 XuIII. Reliquo uero diei spatio faciant opera sua, et non se fabulis occupent, propter illud Apostoli: Cum silentio operantes ; et illud: In multiloquio non effugies peccatum . Et ideo hoc uobis omnino loquendum est, quod ad edificationem uel utilitatem anime pertinet. Cum autem necessitas operis exegerit, tunc loquantur. Reliquis uero in unum operantibus, una de sororibus usque ad tertiam  legat, de reliquo meditatio uerbi Dei et oratio de corde non cesset. Sit uobis anima una et cor unum in Domino, sint uobis omnia communia; sic enim legitis in Actibus apostolorum: Quia erant illis omnia communia, et distribuebatur unicuique sicut cuique opus erat .

XIX. Que aliquid habebant in seculo, quando ingrediuntur monasterium, humiliter illud offerent matri, communibus usibus profuturum. Que autem non habuerunt, non ea querant in monasterio que nec foris habere potuerunt. Ille uero que aliquid uidebantur habere in seculo, non fastidiant sorores suas que ad illam sanctam societatem ex paupertate uenerunt; nec sic de suis diuitiis superbiant, quas monasterio obtulerunt, quomodo si eis in seculo  fruerentur. Quid prodest dispergere, et dando pauperibus pauperem fieri, si misera anima diabolica infletur superbia? Omnes ergo unanimiter et concorditer uiuite, et honorate in uobis inuicem Deum, cuius templa esse meruistis. Orationibus sine intermissione insistite, secundum illud Euangelii: Orantes in omni tempore, ut digni habeamini ; et Apostolus: Sine intermissione orate .

XX. Cum uero psalmis et hymnis oratis Deum, id uersetur in corde quod profertur ir uoce. Quodcunque operis feceritis, quando lectio non legitur, de diuinis Scripturis semper aliquid ruminate Aegrotantes uero sic tractande sunt, ut citius conualescant; sed cum uires pristinas reparauerint, redeant ad feliciorem abstinentie consuetudinem.  Non sit notabilis habitus uester, nec affectetis uestibus placere, sed moribus, quod uestrum decet propositum.

XXI. Nulla in uobis concupiscentia oculorum cuiuscunque uiri diabolo instigante consurgat; nec dicatis uos animos habere pudicos, si oculus impudici cordis est nuntius. Nec putare debet que in uirum non simpliciter conuertit aspectum, ab aliis se non uideri, cum hec facit: uidetur omnino a quibus se uideri non arbitratur. Sed ecce lateat, ut a nemine hominum uideatur, quid faciet de illo superno inspectore cui latere omnino non potest? Timeat ergo displicere Deo, cogitet ne male placeat uiro. Quando ergo simul statis, si aut prouisor monasterii aut aliquis cum eo uirorum superuenerint, inuicem  uestram pudicitiam custodite. Deus enim, qui habitat in uobis, etiam isto uos modo custodiet.

XXII. Si quam uero liberius quam decet, agere uideritis, secretius corripite, ut sororem; si audire neglexerit, matri in notitiam ponite; nec uos iudicent esse maleuolas, quando hoc sancto animo indicatis: magis enim nocentes estis, et peccati ipsius participes uos facitis, si sororem uestram, quam castigando  corrigere potuistis, tacendo perire permittatis. Si enim uulnus haberet in corpore, et esset a serpente percussa, et uellet hoc occultare, dum timet secari, nonne crudeliter hoc taceretur, misericorditer proderetur? Quanto ergo et magis consilia diaboli, et insidias illius manifestare debetis, ne in deterius uulnus peccati augeatur in corde, ne concupiscentie malum diutius nutriatur in pectore? Et hoc facite cum dilectione sororum et odio uitiorum.

XXIII. Quecunque autem, quod Deus non patiatur, in tantum progressa fuerit malum, ut occulte ab aliquo litteras, aut quelibet mandata, aut munuscula accipiat; si hoc ultro confessa fuerit, indulgentiam mereatur, et oretur pro ea; si autem celans proditur, uel conuincitur, secundum statuta monasterii grauius  emendetur. Simili etiam districtioni subiaceat, si uel ipsa cuicunque litteras, aut munuscula transmittere sacrilego ausu presumpserit; pro affectu tamen parentum, aut cuiuscunque notitia, si aliqua transmittere uoluerit eulogiam panis, matri suggerat; et si ipsa permiserit, per posticiarias [a 1Kb] det, et ipse nomine illius transmittant, cui uoluerit: ipsa sine preposita aut posticiaria per se non presumat nec dare nec accipere quidquam.

XXIu. Et quamuis non solum cogitari, sed omnino credi nec debeat, quod sancte uirgines duris se sermonibus uel conuiciis mordeant; tamen si forte, ut se habet humana fragilitas, in tantum nefas alique de sororibus ause fuerint diabolo instigante prorumpere, ut aut furtum faciant, aut in se inuicem  manus mittant, iustum est ut legitimam disciplinam accipiant, a quibus regule instituta uiolantur. Necesse est enim ut in eis impleatur illud quod de indisciplinatis filiis per Salomonem predixit Spiritus sanctus: Qui diligit filium suum assiduat illi flagellum : et iterum: Tu uirga cum cedis, animam eius de inferno liberabis . Disciplinam ipsam in presentia congregationis accipiant, secundum illud Apostoli: Peccantes coram omnibus corripe .

XXu. Et quia monasterii mater necesse habet pro animarum salute sollicitudinem gerere, et de substantiola monasterii, quod ad uictum corporis opus est, iugiter cogitare, salutantibus etiam affectum impendere, et epistolis quorumcunque fidelium respondere;  omnis lanificii cura, unde uestimenta sanctis sororibus ministrentur, ad sollicitudinem preposite uel lanipendie pertinebit. Per quarum industriam ita fideliter, cum zelo et amore Dei, uestimenta quecunque sunt necessaria preparentur, ut quotiescunque  sanctis sororibus opus fuerit, cum sancta discretione dispenset.

XXuI. Que tamen uestimenta cum tanta industria in monasterio fiant, ut ea nunquam necesse sit abbatisse extra monasterium comparare. Et non ad uos pertineat quale uobis indumentum pro temporis congruentia proferatur. Si autem hinc inter uos contentiones et murmura oriuntur, si alique ex uobis minus forte dignum aliquod acceperint quam prius habuerint; hinc uos probate quantum uobis desit in illo interiore sancto habitu cordis, que habitu [b 1Kb] corporis murmuratis. Si uestra toleratur infirmitas, ut amplius quam uictus quotidianus exigit habeatis, in uno tamen loco sub communi custode quod habueritis reponite, et claues de arcellis uel pressoriolis [c 1Kb]  uestris registoria [d 1Kb] teneat.

XXuII. Nulla sibi aliquid proprium operetur, nisi cui abbatissa preceperit aut permiserit; sed omnia opera uestra in commune fiant, tam sancto studio et feruente alacritate, quomodo si uobis propria faceretis.

XXuIII. Ad cellarium, et ad posticium, uel lanipendium tales a seniore eligantur, non que uoluntates aliquarum, sed necessitates omnium cum timore Dei considerent, et ideo quidquid ad manducandum uel bibendum pertinet, nulla de sororibus presumat circa lectum suum reponere aut habere. Quecunque autem hoc fecerit, grauissimam districtionem sustineat. Ante omnia coram Deo et angelis eius obtestor, ut nulla de sororibus uinum occulte aut emat, aut undecunque  transmissum accipiat; sed si transmissum fuerit, presente abbatissa uel preposita, posticiarie accipiant et canauarie tradant; et per ipsius dispensationem, secundum institutionem regule, illi cui transmissum est, quomodo infirmitati sue conuenit, ita dispensetur. Et quia solet fieri ut cella monasterii non semper bonum uinum habeat, ad sancte abbatisse curam pertinebit ut tale uinum prouideat, unde aut infirme aut ille que sunt delicatius nutrite, palpentur.

XXIX. Lauacra etiam, cuius infirmitas exposcit, minime denegentur; sed fiat sine murmuratione de consilio medicine, ita ut etsi lauare nollet illa que infirma est, iubente seniore fiat quod opus fuerit pro salute. Si autem nulla infirmitate compellitur, cupiditati  sue non prebeatur assensus.

XXX. Aegrotantium cura siue aliqua imbecillitate laborantium uni satis fideli et compuncte debet iniungi, que de cellario petat quodcunque opus esse perspexerit; et talis eligi debet que et monasterialem  rigorem custodiat, et infirmis cum pietate deseruiat. Et si hoc necessitas infirmarum exegerit, et matri monasterii iustum uisum fuerit, etiam cellariolum et coquinam suam infirme communem habeant. Que cellario siue canaue, siue uestibus, uel codicibus, aut posticio, uel lanipendio preponuntur, super Euangelium claues accipiant, et sine murmuratione seruiant reliquis. Si que uero uestimenta, calceamenta, utensilia negligenter expendenda uel custodienda putarint, tanquam interuersores rerum monasterialium seuerius corrigantur.

XXXI. Lites nullas habeatis, secundum illud Apostoli: Seruum Dei non oportet litigare ; et illud: Abstine te a lite, et minues peccata , aut si fuerint, quam celerius finiantur, ne ira crescat  in odium, et festuca crescat in trabem, et efficiatur anima homicida; sic enim legitis: Qui odit fratrem suum homicida est ; Et, leuantes sanctas manus, sine ira et disceptatione . Quecunque conuicio uel maledicto, uel etiam criminis obiectu leserit sororem suam, meminerit culpam satisfactione purgare. Quod uitium si iterare presumpserit, districtione seuerissima feriatur, usquequo per satisfactionem recipi mereatur. Iuniores precipue senioribus deferant. Si qua uero pro quacunque re excommunicata fuerit, remota a congregatione in loco quo abbatissa iusserit, cum una de spiritualibus sororibus resideat, quousque humiliter penitendo indulgentiam accipiat. Si autem, ut fieri solet, stimulante diabolo, inuicem se leserint, inuicem sibi ueniam petere et  debita relaxare debebunt, propter orationes, quas utique quanto crebriores, tanto puriores habere debent. Quod si illa cui uenia petitur indulgere sorori sue noluerit, a communione remoueatur, et timeat illud: Quod si non dimiserit, non dimittetur ei . Que autem nunquam uult petere ueniam, aut non ex animo petit, aut cui petitur, si non dimittit, sine causa in monasterio esse uidetur. Proinde uobis a uerbis durioribus parcite; que si admissa fuerint, non pigeat ex ipso ore proferre medicamenta unde facta sunt uulnera. Quando autem uos, que preposite estis, necessitas discipline pro malis moribus cercendis dicere uerba dura compellit, si etiam in ipsis modum uos excessisse fortasse sentitis, non a uobis exigitur ut ueniam postuletis; ne apud eas  quas oportet esse subiectas, dum nimium seruatur humilitas, regendi frangatur auctoritas. Sed tamen petenda est uenia ab omnium Domino, qui nouit etiam, quas plus iuste corripitis, quanta beneuolentia diligatis.

XXXII. Matri que omnium uestrum curam gerit, et preposite, sine murmuratione obediatis, ne in illis caritas contristetur. Ipse uero que uobis presunt, cum caritate et uera pietate discretionem et regulam studeant custodire. Circa omnes seipsas bonorum operum prebeant exemplum : corripiant inquietas, consolentur pusillanimes, sustineant infirmas, sepe cogitantes Deo se pro uobis  reddituras esse rationem; unde et uos magis sancte obediendo, non solum uestri, sed etiam ipsarum miseremini: quia inter uos quanto ordine superiores esse uidentur, tanto in periculo maiori uersantur. Pro qua re non solum matri, sed et preposite, primicerie uel primarie cum reuerentia humiliter obedite.

XXXIII. Ante omnia propter custodiendam famam uestram nullus uirorum in secreta parte in monasterio et in oratoriis intreat, exceptis episcopis, prouisore, et presbytero, diacono, subdiacono, et uno uel duobus lectoribus, quos et etas et uita commendet, qui aliquoties missas facere debeant. Cum uero aut tecta restauranda sunt, aut ostia uel fenestre sunt componende, aut aliquid huiusmodi reparandum,  artifices tantum et serui ad operandum aliquid, si necessitas exegerit, cum prouisore intreant; sed nec ipsi sine scientia aut permissu matris. Ipse uero prouisor interiorem partem monasterii, nisi pro iis utilitatibus quas superius comprehendimus, nunquam intreat; et aut nunquam, aut difficile, sine abbatissa aut alia honestissima teste: ut secretum suum sancta, sicut decet et expedit, habeant.

XXXIu. Matrone etiam seculares, uel puelle, seu relique mulieres, aut uiri [a 1Kb] adhuc in habitu laico, similiter introire prohibeantur.

XXXu. Obseruandum est ne abbatissa ad salutantes in salutatorium sine digno honore suo, hoc est, sine duabus aut tribus sororibus procedat. Episcopi, abbates, uel reliqui religiosi, quos magna uita commendat,  si petierint, debent ad orationem in oratorium introire. Obseruandum est etiam ut ianua monasterii opportunis horis salutantibus pateat.

XXXuI. Conuiuium etiam his personis, hoc est episcopis, abbatibus, monachis, clericis, secularibus uiris, mulieribus in habitu seculari, nec abbatisse parentibus, nec aliqua sanctimonialis unquam, nec in monasterio, uel extra monasterium preparetis: sed nec episcopo huius ciuitatis, nec prouisori quidem ipsius monasterii conuiuium fiat. De ciuitate uero nec religiose femine, nisi forte sint magne conuersationis, et que monasterium satis honorent; et hoc rarissime fiat. Si qua tamen de alia ciuitate ad requirendam filiam suam, aut ad uisitandum monasterium uenerit, si religiosa est, et abbatisse uisum fuerit,  debet ad conuiuium uocari, relique penitus nunquam, quia sancte uirgines et Deo deuote magis Christo uacantes pro uniuerso populo debent orare, quam corporalia conuiuia preparare.

XXXuII. Si quis uero germanam suam, uel filiam, aut quamlibet parentem aut sibi cognitam uidere uoluerit, presente formaria, uel qualibet seniore, ei colloqui non negetur.

XXXuIII. Abbatissa, nisi inequalitate aliqua aut infirmitate, uel occupatione compellente, extra congregationem penitus non reficiatur.

XXXIX. Illud ante omnia te, sancta mater, et te uenerabilis quecunque fueris preposita, etiam cuicunque  cura committenda est infirmarum; primiceria etiam uel formaria, admoneo ei contestor, ut uigilantissime consideretis, ut si sunt alique de sororibus que pro eo quod aut delicatius nutrite sunt, aut defectionem forsitan stomachi frequentius patiuntur; et si que relique abstinere non possunt, aut certe cum grandi labore ieiunant, si ille propter uerecundiam petere non presumunt, uos eis iubeatis a cellariis dari, et ipsis ut accipiant ordinetis. Et certissime confidant, quidquid dispensante aut iubente seniore qualibet hora percipient, in illa repausatione Christum accipient. Cellaria uero, et illa que infirmis seruitura est, super omnem sollicitudinem cura illis et diligentia infirmarum coram Deo et angelis eius denuntietur. Hoc etiam moneo, ut propter nimiam inquietudinem  ad ianuam monasterii quotidiane uel assidue elcemosyne non fiant; sed quod Deus dedit ut possit usibus monasterii remanere, abbatissa per prouisorem ordinet pauperibus dispensari.

XL. Ante omnia obseruandum est, ut si sue filie aliquis uel aliqua necessitudine ad se pertinenti, uestimenta uel aliquid aliud dederit siue transmiserit, non occulte accipiantur: pro qua re omnes que ad posticium obseruauerint, contestor coram Deo et angelis eius, ut nichil de monasterio permittant dari, uel a foris in monasterio acquiescant excipi, contra conscientiam uel consilium abbatisse. Tamen si abbatissa, ut assolet, cum salutatoribus occupata fuerit, posticiarie preposite ostendant quodcunque exhibitum fuerit. Quam rem si implere neglexerint, et  ille posticiarie, que permittunt, et ille que excipiunt, non solum districtionem monasterii grauissimam sustinebunt; sed propter transgressionem sancte regule causam se mecum ante Deum nouerint esse dicturas. Ipsum uero quod transmissum fuerit, si illi opus ad usus suos fuerit, ipsa habeat; si uero illa nichil indiget, in commune redactum cui est necessarium prebeatur; propter illud Domini mandatum: Qui habet duas tunicas det non habenti . Indumenta uero ipsa cum noua accipiunt, si uetera necessaria non habuerint, abbatisse refundant, pauperibus, aut incipientibus, uel iunioribus dispensanda. Omnia uero indumenta simplici tantum et honesto colore habeant, nunquam nigra, non lucida, sed tantum laia uel lactine [a 1Kb] ; in monasterio per industriam  preposite, uel sollicitudinem lanipendie fiant, et a matre monasterii, quomodo cuique rationabiliter necesse fuerit, dispensentur.

XLI. Tinctura in monasterio nulla alia fiat, nisi, ut supra dictum est, laia et lactina: quia aliud humilitati uirginum non oportet. Lectualia uero ipsa simplicia sint, nam satis indecorum est, si in lecto religioso stragula secularia, aut tapetia picta resplendeant. Argentum in usu uestro non habeatis, absque ministerio oratorii.

XLII. Plumaria et acupictura, et omne polymitum, uel stragula, siue ornature, nunquam in monasterio fiant. Ipsa etiam ornamenta in monasterio simplicia esse debent, nunquam plumata, nunquam holoserica; et nichil aliud in ipsis, nisi cruces aut nigre, aut  lactine tantum opere sarsurio [b 1Kb] de pannis aut linteis apponantur. Nam nec uela cerata appendi, nec tabule picte affigi, nec in parietibus uel cameris ulla pictura fieri debet: quia in monasterio quod non humanis, sed spiritualibus tantum oculis placet, esse debet. Si uero aliqua ornamenta, uel a uobis, uel ab alio de fidelibus monasterii collata fuerint, aut in usibus monasterii profutura uendantur, aut sancte Marie basilice, si necesse fuerit, deputentur. Acupictura nunquam nisi in mappulis et facitergiis [c 1Kb] , in quibus abbatissa iusserit, fiant. Nulla ex uobis extra iussionem abbatisse presumat clericorum, siue laicorum, uel parentum, nec cuiusque uirorum siue mulierum extranearum uestimenta, aut ad lauandum, aut ad consuendum, aut ad reponendum, aut ad tingendum  accipere sine iussione abbatisse, ne per istam incautam et honestati inimicam familiaritatem fama monasterii ledi possit. Quecunque autem hoc obseruare noluerit, tanquam si crimen admiserit, ita districtione monasterii feriatur.

XLIII. Te uero sanctam et uenerabilem monasterii matrem, et te prepositam sancte congregationis, coram Deo et angelis eius admoneo et contestor, ut nullius unquam uel mine, uel oblocutiones, uel blandimenta molliant animum uestrum, ut aliquid de sancte ac spiritualis regule institutione minuatis. Credo tamen de Dei misericordia, quod non pro aliqua negligentia reatum incurrere, sed pro sancta et Deo placita obedientia ad eternam beatitudinem possitis feliciter peruenire.



RECAPITULATIO.


 Cum Deo propitio in exordio institutionis monasterii uobis regulam fecerimus, multis tamen postea  uicibus ibi aliquid addidimus uel minuimus: pertractantes enim et probantes quid implere possitis, hoc  nunc definiuimus, quod et rationi, et possibilitati, et sanctitati conueniebat. Quantum enim diligenti experimento capere potuimus, ita Deo inspirante temperata est regula ipsa, ut eam cum Dei adiutorio ad integrum custodire possitis, et ideo coram Deo et angelis eius contestamur, ut nichil ibi ultra mutetur aut minuatur. Pro qua re quascunque schedas prius fecerimus, uacuas esse uolumus: hanc uero, in qua manu mea Recapitulationem scripsi, sine ulla diminutione rogo et moneo, ut Deo adiutore fideliter ac feliciter impleatis; incessanter Dei adiutorium implorantes, ne uos uenenoso consilio suo antiquus hostis impediat, qui de ipso celi fastigio sibi consentientes ad inferni profunda consueuit abstrahere. Unde, sancte et uenerabiles filie, moneo, ut omni  uirtute et uigilantissima sollicitudine suggestiones illius repellere studeatis: et sic cum Dei adiutorio currite ut apprehendere ualeatis : quia non qui ceperit, sed qui perseuerauerit usque in finem, hic saluus erit . Et licet credam quod ea que superius scripta sunt sancta pietas uestra et semper memoriter teneat, et Christo auxiliante non solum fideliter, sed etiam feliciter implere contendat, tamen ut ea que constituimus sancto cordi uestro tenacius ualeant inherere, istam paruulam Recapitulationem, quam manu mea scripsi, fieri uolumus: quam rogo, ut Deo inspirante et libenter accipere, et iugiter studeatis cum Dei adiutorio custodire.

I. Hoc enim est quod specialiter absque ulla diminutione a uobis uolumus obseruari; ut nulla ex  uobis usque ad mortem suam de monasterio egredi, uel de ipsa basilica, in qua ianuam habetis, aut permittatur, aut per seipsam presumat exire.

II. Ut nulla cellam peculiarem habeat; ut familiaritatem, aut quamlibet societatem nec cum religiosis, nec cum laicis, seu uiris, seu mulieribus, secretam habeat.

III. Nec sola cum solo loqui uel momento temporis permittatur: nec uestimenta corum ad lauandum, uel tingendum, aut ad custodiendum, uel consuendum accipiat, et sicut in ipsa regula constituimus, nec quidquam ab intus occulte foris transmittere, aut a foris intus excipere audeat.

Iu. Nulla aliquid proprium nec foris possideat,  nec intus habeat, nec ad ordinationem suam aliquid reseruet; sed, sicut superius diximus, chartis cui uoluerit factis, ab omni impedimento sit libera; propter illud quod Dominus ait: Si quis non renuntiauerit omnibus que possidet, non potest meus esse discipulus . Et illud: Si quis uult uenire post me, abneget semetipsum sibi . Qui semetipsum sibi iussus est abnegare, qua fronte presumit sibi aliquid de impedimentis mundi istius reseruare? et non magis quod scriptum est contremiscit, quia impedimenta mundi fecerunt nos miseros. Et illud Apostoli diligenter attendite: uolo, inquit, uos sine sollicitudine esse . Et hec fideliter obseruans secura conscientia dicat: Mundus crucifixus est mihi,  et ego mundo . Et illud: Omnia arbitratus sum ut stercus, ut Christum lucrifaciam .

u. Conuiuium nec episcopo istius ciuitatis, nec alterius, nec ulli uirorum, sicut in hac regula statuimus, preparetur.

uI. Epistole nullius hominum, etiam nec parentum, occulte accipiantur, aut sine permissu abbatisse ulli qualescunque littere transmittantur.

uII. Moneo specialius ut, sicut iam diximus, uestimenta lucida, uel nigra, uel cum purpura, uel bebrina nunquam in usu habeant, nisi tantum laia et lactina. Capita nunquam altiori ligent, quam in hunc locum mensuram de encausto fecimus. Omnia opera in commune faciant.

uIII. Quecunque ad conuersionem uenerit, in salutatorio  ei frequentius regula relegatur; et si prompta et libera uoluntate professa fuerit se omnia regule instituta completuram, tandiu ibi sit quandiu abbatisse iustum ac rationabile uisum fuerit; si uero regulam dixerit se non posse complere, penitus non excipiatur.

IX. Ianua monasterii nunquam extra basilicam cum uestra uoluntate aut cum uestro permissu fiat; et uespertinis et nocturnis ac meridianis horis nunquam pateat, ita tamen ut ipsis horis quando reficitur, claues apud se abbatissa habeat.

X. Ipsam tamen abbatissam sancte congregationis, cui nichil possidere licet, aut aliquid peculiare habere permittitur, Deo medio contestor, ut in quantum possibilitas fuerit, que necessaria sunt suis  sororibus prouideat.

XI. Plumarie, et ornature, et uestimenta purpurea, et omne polymitum nunquam in monasterio fiat, propter illud Apostoli: Nemo militans Deo implicat se negotiis secularibus, ut ei placeat cui se probauit .

XII. Quoties sancta abbatissa ad Deum migrauerit, nulla ex uobis carnali affectu, aut pro natalibus, aut pro parentela aliquam minus efficacem fieri uelit; sed omnes, Christo inspirante, unanimiter sanctam spiritalem eligite, que et regulam monasterii possit eficaciter custodire, et superuenientibus responsum cum edificatione et compunctione, et cum sancto affectu sapienter ualeat reddere; ut omnes homines, qui uos cum grandi fide et reuerentia pro sui edificatione  expetunt, Deum uberius benedicant, et de uestra electione, et de illius quam eligitis conuersatione spiritualiter gratulentur.

XIII. Et licet, sancte filie et unica mihi in Christo caritate uenerabiles, de sancte pietatis uestre obedientia sim securus, tamen pro paterna sollicitudine, quia uos angelis desidero esse consimiles, iterum atque iterum rogo, et per omnipotentem Deum uos contestor, ut nichil de sancte regule institutione minui permittatis, sed totis uiribus eam custodiri auxiliante Domino laboretis: scientes quia unusquisque propriam mercedem accipiet secundum suum laborem . Et hoc ante omnia rogo, ut admonitionem nostram non transitorie accipiat sanctitas  uestra: quia non ex nostra presumptione loquimur, sed secundum quod in Scripturis canonicis legitur, et antiquorum Patrum libris abundantissime continetur, uos cum grandi affectu et cum uera caritate salubriter admonemus; et quia legitis quod qui unum mandatum minimum neglexerit, minimus uocetur in regno celorum , nolite humilitatis nostre uerba quasi minima despicere, propter illud quod scriptum est: Qui uos spernit, me spernit . Et illud: Qui spernit modica, paulatim defluit . Quomodo enim in quocunque carnali certamine tantum unusquisque abiectior erit, quantum minor et infirmior persona superauerit; ita et in spiritali certamine in eum qui negligens fuerit in minimis, implebitur illud quod scriptum est: Qui  uniuersam legem seruauerit, offendat autem in uno, factus est omnium reus . Hoc enim ego cum grandi non solum timore, sed etiam tremore cogitans, dum pauescit animus meus, ne uobis uel aliqua peccata minuta subrepant, non solum admoneo, sed supplico pariter et contestor, et cum grandi caritatis affectu adiuro, sic in illam eternam beatitudinem ad consortium angelorum, omniumque sanctorum sine confusione uenire simul, et cum sancta Maria uel cum omnibus reliquis uirginibus coronas glorie accipere, et celestem agnum sequi uos feliciter uidere promerear, ut toto corde et toto animo mandata superius comprehensa studeatis implere, per que ad eterna premia possitis feliciter peruenire.

XIu. Illud etiam, quod non credo, nec Deus pro  sua misericordia fieri patietur, si quocunque tempore quelibet abbatissa de huius regule institutione aliquid immutare aut relaxare tentauerit; uel pro parentela, seu pro qualibet conditione subiectionem uel familiaritatem pontificis huius ciuitatis habere uoluerit, Deo uobis inspirante, ex nostro permissu in hac parte cum reuerentia et grauitate resistite, et hoc fieri nulla ratione permittatis; sed secundum sacram sanctissimi pape urbis Rome uos auxiliante Domino munire in omnibus studete. Precipue tamen de infrascripta Recapitulatione, quam manu mea scripsi atque subscripsi, contestor, ut nichil penitus minuatur. Quecunque enim abbatissa, aut quelibet preposita aliquid contra sancte regule istitutionem facere tentauerint, nouerint se mecum  ante tribunal Christi causam esse dicturas. Et si forte, quod Deus non patiatur, fuerit aliqua de filiabus nostris tam pertinax animo, que huius regule recapitulationem, salubriter et secundum institutionem sanctorum Patrum scriptam, implere contemnat, a sancte congregationis uestre conuentu eam accense zelo sancti Spiritus remouete; et tandiu in cella salutatorii sit remota, quandiu dignam penitentiam agens humiliter ueniam petat; et donec ad regule instituta se corrigat, intus non regrediatur. Hec ideo dicimus, quia timendum est ne dum unius negligentia palpatur, et secundum regulam non corrigitur, alie, que proficere poterant, uitientur. Sed credimus de Dei misericordia, quod dum et uos sancte spiritualiter agitis, et eas que negligentes  sunt cum uera caritate corrigitis, feliciter ac pariter ad eterna premia ueniatis, prestante Domino nostro Iesu Christo, cui est honor et imperium in secula seculorum. Amen.

Xu. Ieiunium a Pentecoste usque ad calendas Septembris, quomodo uirtutem uel possibilitatem uiderit mater monasterii, sic studeat temperare; a calendis Septembris usque ad calendas Nouembris secunda, quarta, et sexta feria ieiunandum est. A calendis uero Nouembris usque ad Natalem Domini, exceptis festiuitatibus uel sabbato, omnibus diebus ieiunari oportet. Ante Epiphaniam ieiunandum septem diebus. Ab Epiphania uero usque ad hebdomadam Quadragesime secunda, quarta, et sexta ieiunandum est. Natale Domini et Epiphania ab hora  tertia noctis usque ad lucem uigilandum est.

XuI. Ordinem etiam conuiuii huic regule inserendum esse credidimus. Cibaria omnibus diebus in ieiunio tria, in prandio bina tantummodo preparentur. In festiuitatibus maieribus ad prandium et ad cenam fercula addantur; et recedentibus de ea dulceamina addenda sunt. Quotidianis uero diebus ad prandium in estate binos caldellos, in hieme ad prandium binos caldellos; ad refectionem ternos caldellos accipient, ad cenam uero bini caldelli sufficiunt. Iuniores uero ad prandium, ad cenam, ad refectionem binos accipiant.

XuII. Pulli uero infirmis tantummodo prebeantur: nam in congregatione nunquam ministrentur. Carnes uero a nulla unquam penitus in cibo sumantur. Si  forte aliqua in desperata infirmitate fuerit, iubente prouidente abbatissa accipiat.

XuIII. uos tandem, piissime sorores, coram Domino Deo obtestor et deprecor, ut humilitati mee, uel sanctarum matrum uestrarum, id est, institutoribus regule et monasterii conditoribus hanc in perpetuum gratiam referatis, ut pro nobis diebus ac noctibus intercessio uestre caritatis inuigilet, publica oratione uel in diurnis solemnitatibus uel in nocturnis excubiis deprecatio uestre sanctitatis obtineat, ut ascendens ad conspectum Domini deprecatio uestra, dignum uel me Ecclesie sue pontificem, uel illas seruitio sanctarum uirginum constituat et concedat esse prepositas: et cum ante tribunal illius ceperimus creditorum talentorum reddere rationem,  si que sunt culpe uel negligentie, siue mee erga curam Ecclesie, siue matrum uestrarum erga sibi creditas, intercessu uestro Dominus nobis remittere, et culparum uulnera remissionis medicina sanare dignetur. Quia nec emendantur culpe nisi sanctorum orationibus ille remiserit; nec remittit, nisi fuerint emendate.

XIX. Et quia propter custodiam monasterii aliqua ostia siue in ueteri baptisterio, siue in schola, uel textrino, aut in turre iuxta pomarium clausi atque damnaui, nullus illa unquam sub qualibet utilitatis specie aperire presumat: sed licet sancte congregationi resistere, et quod fame uel quieti sue incongruum esse cognoscunt, fieri non permittant.








 XX. Cellaria monasterii eligatur de congregatione, sapiens, maturis moribus, sobria, non multum audax, non elata, non turbulenta, non iniuriosa, non prodiga, sed timens Deum, et omni congregationi sit sicut mater, curam gerat de omnibus. Sine iussione abbatisse nichil faciat; que ei iubentur custodiat; sorores non contristet. Si qua forte soror ab ea aliqua irrationabilia postulat, non spernendo eam contristet, sed rationabiliter cum humilitate male petenti deneget. Animam suam custodiat, memor semper illius apostolici, quod qui bene ministrauerit, gradum sibi acquiret . Infirmorum, infantium, hospitum, pauperum cum omni sollicitudine curam gerat, sciens sine dubio quia pro his omnibus in die iudicii rationem redditura est. Omnia uasa monasterii  cunctamque substantiam, ac si altaris uasa sacrata, conspiciat; nichil ducat negligendum, neque auaritie studeat, neque prodiga sit exstirpatrix substantie monasterii, sed omnia mensurate faciat, et secundum iussionem abbatisse; humilitatem ante omnia habeat; et cum substantia non est que tribuatur, sermo responsionis porrigatur bonus, ut scriptum est: Sermo bonus super datum optimum . Omnia que ei iniunxerit abbatissa ipsa habeat sub cura sua; a quibus eam prohibuerit, non presumat. Sororibus constitutam annonam sine aliquo uerbo uel mora offerat, ut non scandalizentur, memor diuini eloquii, quid mereatur qui scandalizauerit unum de pusillis . Si congregatio maior fuerit, solatia ei dentur, quibus adiuta sit, et ipsa  equo animo impleat officium sibi commissum. Horis competentibus dentur que danda sunt, et petantur que petenda sunt, ut nemo perturbetur et contristetur in domo Dei.

XXI. Ad portam monasterii ponatur soror senex, sapiens, que sciat responsum accipere et reddere, cuius maturitas non sinat eam uagari. Que portanaria cellam debet habere iuxta portam, ut uenientes semper presentem inueniant, a qua responsum accipiant, et mox ut a aliquis pulsauerit, aut pauper clamauerit, Deo gratias respondeat, et benedicat cum omni mansuetudine timoris, reddens responsum festinanter cum festinatione et feruore caritatis. Que portanaria, si indiget solatio, iuniorem sororem accipiat. Amen.





SERMO S. CAESARII AD SANCTIMONIALES. 

Gaudete et exsultate in Domino, uenerabiles filie, et gratias illi iugiter uberes agite, qui uos de tenebrosa seculi huius conuersatione ad portum quietis et religionis attrahere et prouocare dignatus est. Cogitate iugiter unde existis, et ubi peruenire meruistis. Reliquistis fideliter mundi tenebras, et lucem Christi feliciter uidere cepistis. Contempsistis libidinis incendium, et ad castitatis refrigerium peruenistis. Respuistis gulam, et abstinentiam elegistis. Respuistis  auaritiam atque luxuriam, et castitatem uel misericordiam tenuistis. Et quamuis uobis usque ad exitum uite non desit pugna, tamen Deo donante securi sumus de uestra uictoria. Sed rogo uos, uenerabiles filie, ut quanto estis secure de preteritis, tanto sitis sollicite de futuris. Omnia enim crimina uel peccata cito ad nos reuertuntur, si non quotidie bonis operibus expugnentur. Audite apostolum Petrum dicentem: Sobrie estote, et uigilate, quia aduersarius uester diabolus, tanquam leo rugiens, aliquid deuorare querens circuit . Quandiu in hoc corpore uiuimus, die nocteque Christo adiutore uel duce, contra diabolum repugnemus. Sunt enim alique, quod peius est, negligentes et tepide, que de solo Christianitatis uocabulo gloriantur, et putant quod illis sufficiat  uestem mutasse, et religionis tantum habitum suscepisse: nescientes illud propheticum: Fili, accedens ad seruitutem Dei sta in iustitia et timore, et prepara animam tuam ad tentationem ; nec sententiam Psalmiste considerantes: Propter uerba labiorum tuorum ego custodiui uias duras ; et illud quod Apostolus dixit: Per multas tribulationes oportet nos intrare in regnum celorum . uestes enim seculares deponere, et religiosas assumere unius hore momento possumus; mores uero bonos iugiter retinere, uel contra malas dulcesque uoluptates seculi huius quandiu uiuimus, Christo adiutore laborare debemus, quia non qui ceperit, sed qui perseuerauerit usque in finem, hic saluus erit . Imprimis ergo omnis anima que religionem seruare  desiderat, gule concupiscentiam uincere, et ebrietatem uitare tota fidei uirtute contendat; et ita temperamentum [Leg. temperatum] conuiuium mensamque mediocrem habere studeat, ut caro illius nec nimietate abstinentie debilitetur, nec per deliciarum abundantiamad luxuriam prouocetur. Deinde abiecta superbia, cui Deus resistit, profunde humilitatis iaciat fundamentum; inuidiam uelut uipereum uenenum detestetur, ac fugiat; linguam refrenet, detractionem quasi uenenum respuat; uerba otiosa, nec ipsa proferat, nec ab aliis prolata auribus suis libenter admittat. uestimentorum habitum, nec nimis abiectum, nec notabiliter pomposum, aut periculose elegantem habere consuescat; lectionem aut ipsa frequentius legat, aut legentis uerba tota pectore auiditate suscipiat.  De diuinis Scripturarum fontibus iugiter aquam salutis hauriat: illam utique de qua Dominus dicit: Qui credit in me, flumina de uentre eius fluent aque uiue . De paradisi etiam floribus, hoc est sanctarum Scripturarum sensibus, anima sancta se iugiter ornare contendat, ex ipsis pretiosas margaritas auribus suis indesinenter appendat, ex ipsis annulos et dextralia, dum exercet opera bona, sibi componat. Ibi uulnerum medicamenta, ibi castitatis aromata, ibi compunctionis holocausta requirat. Que uero religionem immaculato corde et puro corpore conseruare desiderat, aut nunquam in publicum, aut  certe non nisi pro grandi et ineuitabili necessitate procedat. Nolite, queso uos, nolite quibuscunque aut occasionem dare, aut familiaritatem tribuere. Que uero libidinem Christo adiuuante desiderat uincere, familiaritatem debet refugere; et que indignam familiaritatem non spreuerit, aut se, aut alium cito perdet. Sed forte dicit aliqua: Ideo familiaritatem non fugio, quia uolo habere quod uincam, et aduersarium meum cupio tenere captiuum. uide ne contra te aduersarius incipiat rebellare; uide ne te ducat captiuitas ista captiuam. Audi Apostolum dicentem: Fugite fornicationem . Contra reliqua uitia oportet nos omni uirtute resistere; contra libidinem uero non expedit repugnare, sed fugere. Esto ergo libidinis fugitiua, si uis esse  castitatis pugnatrix egregia. Sed quod dixi diligenter attendite. Quando sola aliqua libidinis stimulis incitatur, Christo adiuuante repugnet quantum preualet contra se; quia non habet quo possit fugere: quando uero per alterius sodalitatem, opportunitatem uoluptatis diabolus subministrat, ipsam familiaritatem quantum preualet, ut diximus, sancta anima refugiat. Sed ut hec omnia seruare possimus, abstinentiam rationabilem teneamus: quia uera est illius sanctissimi uiri sententia: Prout continueris uentrem, ita et uenenosos motus eius. Humilitatem etiam ueram quantum possumus conseruemus. Non enim diu carnis integritas seruatur, ubi animus superbie tumore corrumpitur; precipue si iracundie flamma frequentius surgit, castitatis et uirginitatis flores cito consumit.  Casta enim et Deo deuota anima non solum extraneorum, sed etiam parentum suorum familiaritatem habere non debet. Si enim uasa que Ecclesie offeruntur, ut in sacrosanctis altaribus ponantur, sancta ab omnibus appellantur, et nefas est ut de ecclesia postmodum in domum laicam reuocentur, aut usibus humanis aptentur, putas qualem dignitatem apud Deum habet anima ad eius imaginem procreata? Sicut ergo uasa sancta humanis usibus seruitura, nec possunt, nec debent de ecclesia reuocari, sic religiosam quampiam non oportet, non decet, non expedit, parentum suorum multis obligationibus implicari, aut quorumcunque extraneorum perniciosa familiaritate constringi. Illud ante omnia admoneo, ut emulationis malum, quasi uenenum uipereum  fugiatis, et ita inter uos caritatis dulcedinem conseruetis, ut uobis inuicem per sancta colloquia medicamenta spiritualia preparetis. Sunt enim, quod peius est, alique que quando se pariter iungunt, magis sibi detrahendo, uel contra prepositas murmurando, uulnera faciunt, quam spiritalia medicamenta componunt. uos uero, sancte ac uenerabiles filie, si aliquam uidetis pusillanimem, consolationem impendite; si superbientem, humilitatis medicamentum apponite; si iracundam uideritis, refrigerium patientie ministrate. Si nobiles nate estis, magis de religionis humilitate quam de seculi dignitate gaudete. Tenete ergo firmiter manus in aratro, et nolite respicere retro . Mementote uxoris  Loth , que retro respiciens uersa est in statuam salis. Nunquam iuramentum, nunquam maledictum de uirginis ore procedat. Non solum enim corpora, sed etiam corda uestra omni sollicitudine custodite, propter illud quod scriptum est: Omni custodia serua cor tuum ; et illud quod Dominus in Euangelio dixit: De corde enim exeunt cogitationes male . Si enim in corde nichil mali cogitatur, quidquid sanctum est ex ore profertur; quia sicut scriptum est: Ex abundantia cordis os loquitur . Hoc enim lingua proferro consueuit, quod ex officina cordis conscientia ministrauerit. Et ideo si ex ore uultis bona proferre, semper in corde que sancta sunt cogitate. Sic lectioni et orationi debetis incumbere, ut ante omnia  etiam manibus possitis aliquid exercere, secundum illud quod Apostolus ait: Qui non operatur, nec manducet . Meliorem quoque diei partem sancto operi dedicate, lectioni uacare consuescite. Oratio uestra ita cum silentio procedat ex corde, ut uix audiatur in ore. Nam qui alta uoce orare uoluerit, et sibi et alteri multum nocet, dum per suam garrulitatem alterius mentem ab oratione sancta et secreta suspendit. Pomposa indumenta, que non utilitati, sed uanitati seruiunt, fastidite atque contemnite. Multe enim quod in moribus diligunt, hoc etiam in operibus suis ostendunt; preparant sibi ornamenta secularia seculum diligentes, et uoluptati seruientes uel luxurie. uobis uero nichil sit commune cum talibus, sed omnia ornamenta, quibus ad luxuriam  caro componitur, uelut inimica et contraria uestro proposito, respuantur. Sunt enim, quod peius est, que pro uanitate seculi istius plus student terrenis cupiditatibus operam dare, quam lectioni diuine iustitie, dum uolunt stragula pulchra, et picta tapetia, plumaria etiam, et reliqua his similia, cum ingenti sumptu et superflua expensa, ad oculorum libidinem preparare: nescientes illud quod Dominus per Ioannem euangelistam clamat, et dicit: Nolite diligere mundum, neque ea que in mundo sunt; quoniam omne quod in mundo est, concupiscentia carnis, et concupiscentia oculorum, et ambitio seculi est . Quid prodest uirgini integritatem corporis custodire, si oculorum concupiscentias noluerit euitare? uos uero, sancte et Deo digne anime, totum  spiritaliter agite. Sequimini Christum, tenendo perseueranter quod uoluistis ardenter. Iterum atque iterum, sancte et Deo dicate anime, rogo, et cum omni humilitate pro conseruando uirginitatis premio consilium do, ut familiaritatem incongruam a uobis, uel a uestris animis, totis uiribus repellere laboretis. Nam ad conseruandam sancte religionis dignitatem singularitas testis sanctissima est. Familiaritas enim cuiuslibet si frequens esse ceperit, nonnisi corruptionem seminat, uitia pullulat, libidinem concipit, ignominiam parit, rabiem concitat, lasciuiam pascit, petulantiam nutrit, casus exaltat, ruinas edificat, confusionem mercatur, thesaurizat opprobrium, criminationem exaggerat, excusationes inflammat, et  cateruatim simul in fascem conglomerat. Nam si anima sancta secretum suum custodire uoluerit, et assidue familiaritatis malum tota animi uirtute fugerit, ipsa sancta singularitas munimen illi inuictum est sanctimonii, expugnatio fortis infamie, exercitium continentie, euacuatio luxurie, pax secura uirtutum, et impugnatio inquieta bellorum; puritatis culmen. et libidinis carcer; honestatis portus, et ignominie naufragium; uirginitatis mater, et hostis immunditie; integritatis dignitas, et fornicationis abdicatio; uoluntas bonorum operum, et afflictio uitiorum; refrigerium pudicitie; acquisitio triumphorum, et facinorum detrimentum; requies salutis, et perditionis exsilium; uita spiritus, et carnis interitus. Hec omnia mala fortiter, Deo adiuuante, repellentur; et illa que  diximus bona feliciter acquirentur, si ab animabus sanctis familiaritas inordinata respuatur. Attendite uos, o anime sancte, quia inter omnia certamina, quibus semper comes est Christiana militia, sola duriora sunt prelia castitatis, ubi quotidiana pugna est et rara uictoria. Castitatis dura sunt prelia, sed maiora sunt premia. Castitatis palmam nemo securus accipit, cui quantum duri sunt exitus, tantum gloriosi sunt fructus. Ut ergo castitatis premia, et uirginitatis coronam feliciter, Deo remunerante, possitis accipere, periculosam familiaritatem a uobis semper excludite. Currite fideliter, ut possitis peruenire feliciter, adiuuante Domino nostro Iesu Christo, qui uiuit et regnat in secula seculorum. Amen.





[EPISTOLAE.]



EPISTOLA PRIMA S. CAESARII AD CAESARIAM ABBATISSAM EIUSQUE CONGREGATIONEM.


Cegisti me, famula Dei ac uenerabilis in Christo soror, et crebris petitionibus extorsisti potius quam rogasti, ut qualemcunque sermonem exhortatorium tibi scribere deberem: non quod ad scientiam uel ad perfectionem tibi quidquam conferre possim, sed in quo magis prouidentiam meam facile deprehendere queas. Quod ego diu multumque renisus facere distuli, uerens iactantie simul impudentieque notam incurrere; presertim cum sciam te diuinis uoluminibus assidua meditatione uacare, nichilque quod ad perfectionem tuam attinet te penitus ignorare. Sed quid faciam? Negare non audeo quod implere  nequeo. Tanta est enim petendo et iubendo fides simul et auctoritas, atque extorquendo perseuerantia, ut tibi quidquam negare irreligiosum uideatur. Tamen si das fidem nulli te lecturam alii, nec ad legendum edituram, secundum quod Deus uires dederit faciam que hortaris. Danda mihi uenia est, si opus iniunctum digne implere nequiuero; tibi potius imputandum, que ut hoc aggrederer imperasti. Remoti igitur a temeritate, atque ab elatione liberi, proposito insudemus operi; nec de mediocritate diffidamus ingenii, quod credimus merito tue orationis adiuuari. Hoc tamen sciri uolo, nichil me tibi statuisse scribere, nisi quod ad perfecte uite normam emendationemque morum te possit instruere;  quod expositam beatitudinem uirginitatis pedibus subiiciat mundum [Sic]. Hec in eorum pedibus illi scribere studeant quibus laudari cupiunt; nobis alio longe pergendum est itinere. Igitur hoc primum studium primaque cura sit tibi scire uoluntatem Domini tui, et diligenter inquirere quid ei placeat, quidue displiceat; ut rationabile Deo secundum Deum reddas obsequium: quia fieri potest ut uotum obsequendi quisque offendat, qui quomodo obsequi debeat antea non didicit. Inter omnia Dei precepta generale mandatum est de iustitia, quia nulli transgredi omnino licet quod omnibus imperatum est. De uirginitate itaque dicitur: Qui potest capere capiat . Sed omnis qui non fecerit fructum bonum excidetur et in ignem mittetur ; quam Saluator plenissime quidem, sed breuiter, in Euangelio comprehendit, dicens: Omnia quecunque uultis ut faciant uobis homines, ita et uos facite eis . Igitur perfectionis secuta consilium, uide ne respexeris retro; sed in monte saluam fac animam tuam . Quia enim cupis scandere uitam, per angusti itineris illius callem tendendum est, derelicta mundi spatiosa maximaque seculi pompa, quam corpore apostolicam uis exhibere uirginem, quam lampadam tuam bonorum oleo accensam, cogitando semper que Domini sunt, in obuiam prepares sponsi. Qualis debet esse perfectio, cuius tale fuit principium? Omne opus leuius agitur, cum eius principium semper agatur. Quamuis quisque perfectus dissolui desiderat et esse cum Christo, in hac  uita necesse est ut nunquam desinat cum uitiis habere conflictum, si uult de hoste referre triumphum. In primis namque contra superbie morbum fortiter dimicandum est; ut, uitiorum capite radicitus euulso, cetera uitia que ex eo prodeunt facilius exstirpentur. Nec enim est ad ruinam facilior lapsus, de qua Scriptura dicit: Initium omnis peccati superbia . Recte namque; quia sicut origo est omnium criminum, ita inimica cunctarum uirtutum. In peccato enim ipsa est prima, et in conflictu postrema. Hec enim aut in exordio mentem per peccatum prosternit, aut nouissime de uirtutibus deiicit. Unde et omnium peccatorum est maxima: quia tam per uirtutes quam per uitia humanam mentem exterminat. Plerumque ex culpa superbie in abominandam  carnis immunditiam itur, quia alterum pendet ex altero. Nam sicut per superbiam mentis itur in prostitutionem lihidinis, ita per humilitatem mentis salua fit castitas carnis. Deus autem nonnunquam deiicit occultam superbiam mentis per manifestam ruinam carnis. Principaliter namque his duobus uitiis humano generi diabolus dominatur, id est per superbiam mentis et luxuriam carnis. Unde et de diabolo ad Iob loquitur Dominus, dicens: Sub umbra dormit et in secreto calami et locis humentibus . Per calamum enim inanis superbia; per loca uero bumentia carnis demonstratur luxuria. Per hec enim duo, ut diximus, uitia diabolus humanum possidet genus, uel dum mentem per superbiam erigit, uel  dum carnem per luxuriam consumit. Forti enim adnisu necesse est contra luxuriam repugnandum, quia interius est hostis inclusus. Omnis uirtus diaboli contra uiros in lumbis, aduersus feminas in umbilico uentris eius, de quo scriptum est: uirtus eius in lumbis, et potestas in umbilico uentris eius . Qui enim delectationem non refrenat libidinose suggestionis, cito transit ad consensum libidinis. Nam facile resistit operi, qui titillanti non se accommodat delectationi. Quamuis sanctorum Dei intentio inconcussa in amore Dei persistat, de carne tamen quam exterius gestat, multa prelia interna tolerat. Sed Deus qui hec ad probationem permittit, gratia protegente suos non deserit. Propterea ex corde sunt fornicationes amouende, ut non prorumpant in  opere. Hinc per prophetam dicitur: Accingite lumbos uestros super ubera ; hoc est, libidines in corde resecate; quando instigatione demonum mens uniuscuiusque iusti impeditur, diuini iudicii metus, eterna tormenta ante oculos proponantur, quia nimirum omnium pena grauioris supplicii formidine superatur. Sicut enim clauus clauum expellit, sic ardoris gehenne recordatio ardorem excludit luxurie. Audi quid Dominus de diabolo fatetur dicens: Stringit caudam suam quasi cedrum ; quia prima eius suggestio uelut herba tenera facile abscinditur; at si semel dentem delectationis fixerit, more cedri obdurescit. Precipue fictam humilitatem fugiens, illam sectare que uera est, quam Christus docuit, in qua non sit inclusa superbia. Umbram enim  huius uirtutis multi, ueritatem autem sequuntur pauci; uerum enim humilem patientia ostendit iniurie. Nunquam in iracundia succendatur anima tua, quia ira uiri iustitiam Dei non operatur . Quod si paululum te inflammauerit, festines necesse est ut expellatur. Nullum in anima tua inuidia inueniat locum. Pessimumque hoc malum est, quando de alieno bono quisquis deterior fit, nam unde bonus proficit, inde inuidus contabescit. Difficile namque ex hoc morbo quisque recipit medicinam, qui non uult patefacere culpam. Rara enim ex hoc confessio, quia sepe aliud pro alio dicitur, et ideo ad salutem nunquam uenitur, de quo ad populum beatus Cyprianus scripsit. Satis sollicitam ori tuo pone custodiam: nec quisquam  facilius quam per linguam peccati contrahit maculam, teste Iacobo apostolo: Linguam nullus hominum domare potest . Unde pie admonet, dicens: Si quis putat se religiosum esse, non refrenans linguam suam, sed seducens cor suum, huius uana est religio . Iuxta sententiam sapientissimi Salomonis: Qui dimittit aquam, caput est iurgiorum ; quia qui linguam non refrenat, concordiam dissipat. Unde et Apostolus illum asserit esse perfectum, qui non offenderit in uerbo. Sed multi, dum indiscrete silentium custodiunt, quod prodesse proximis per uerbum poterat subtrahunt; dumque eorum uitia aspiciunt quos per correptionem uerbi corrigere potuerunt, dum claustra oris muniunt, proximum in  prauitate derelinquunt, ut districtius iudicentur; et quantis uerbo prodesse poterant, pro tantis reatu silentii culpabiles existant. Duobus namque modis oratio impeditur, ut impetrare non ualeat postulata: si aut quisque adhuc mala committit, aut si delinquenti sibi debita non dimittit. Quod geminum malum dum quisque a semetipso absterserit, protinus securus studio orationis incumbit, et ad ea que impetrare precibus cupit, mentem libere erigit. In quantum preuales, caue ne recorderis faciem uiri, nisi in oratione pura; nam non in desiderii turpitudine idolum facies in anima tua. Regis mulier ad seruos non deflectitur, et Christi sponsa ad mortales non respicit: quia eum qui pro se passus est diligit, eumque toto amore complectitur. uultum sacerdotum ac leuitarum  cum timore aspice, eorumque scilicet qui probati sunt; hoc sciens, quia amor caritatis habitat in illis. uoce lectoris suaui nec delectetur in desiderio anima tua, ne corrumpantur sensus tui, et excedant a castitate. Dicas forsitan: Grandis labor est; sed respice quod promissum est. Considera, queso, premii tui magnitudinem, si considerari potest, et presentis iniurie futuram mercedem ante oculos pinge. Post abscessus anime et carnis interitum, in meliorem statum reparanda es, uirgo; corpus terre mandatum in celo est eleuandum; post hec angelorum es donanda consortio, regnum acceptura celorum, et in perpetuo mansura cum Christo.



EPISTOLA II. AD EASDEM.

 Cesarius episcopus minimus omnium seruorum Dei famulus, Cesarie sancte sorori abbatisse, uel omni congregationi sue in Christo eternam salutem.

uereor, uenerabiles in Christo filie, ne, dum uobis pro conseruanda quiete uel pudicitia rustico imperitoque sermone aliquid presumo suggerere, apud illos qui nesciunt quanta sit uirtus uere caritatis notam uidear presumptionis incurrere. Ego enim, licet peccatorum meorum sim conscius, et uestre puritatis non sim ignarus, presumo tamen tepidus admonere feruentes, lentus et negligens incitare currentes, languidus sanis consilium dare, et in uia remanens ad eterne uos patrie desiderium prouocare. Et quia secundum sanctum uotum uestrum frequentius uos  uisitare non ualeo, hanc admonitiunculam, in qua etiam antiquorum Patrum capitula pauca inserui, et ariditatem sensus mei quasi uirorum fortium amenitate condiui, cum perfecta caritate curaui sinceritati uestre ad uicem presentie mee pia humilitate transmittere. Sed hanc presumptionem, sicut dixi, ipsi mihi caritas ingerit, que timere non nouit. Et ideo rogo uos, uenerabiles filie, ut audacie mee ueniam dantes, quecunque suggessero, patienter et benigne suscipiatis, et consulentes rusticitati uel uerecundie mee, qualemcunque exhortationem meam secretius relegite, nulli alii tribuentes, ne cuiuscunque erudite aures rusticissimi sermonis nostri asperitate feriantur. Nos enim; Deo propitio, licet nichil  sinistrum de uestra conuersatione sanctissima sentiam, tamen propter multiplices laqueos inimici, de quo dicitur: cui sunt nomina mille, mille nocendi artes, propter illius ergo uenenosas asturias, et maleblandas concupiscentias, sanctam uestram conscientiam qualibuscunque etsi tepidis sermonibus admonemus; et licet minus idonei bellatores, arma uobis spiritalia contra ignitas sagittas diaboli prouidemus. Gaudete ergo et exsultate in Christo, uenerabiles filie, et gratias illi iugiter uberes agite, qui uos de tenebrosa seculi huius conuersatione ad portum quietis et religionis attrahere et prouocare dignatus est. Cogitate iugiter unde existis, et ubi peruenire meruistis. Reliquistis fideliter mundi tenebras, et lucem Christi feliciter uidere cepistis. Contempsistis  libidinis incendium, et ad castitatis refrigerium peruenistis. Respuistis gulam, et abstinentiam elegistis. Repudiastis auaritiam atque luxuriam, et caritatem ac misericordiam tenuistis. Et quamuis uobis usque ad exitum uite non deerit pugna, tamen Deo donante securi sumus de uestra uictoria. Sed rogo uos, uenerabiles filie, ut quantum estis secure de preteritis, tantum sitis sollicite de futuris. Omnia enim crimina uel peccata cito ad nos reuertuntur, si non quotidie bonis operibus expugnantur. Audite apostolum Petrum dicentem: Sobrii estote et uigilate, quia aduersarius uester diabolus tanquam leo rugiens aliquem deuorare querens circuit . Quandiu in hoc corpore uiuimus, die noctuque Christo adiutore uel duce contra diabolum repugnemus. Sunt enim aliqui, quod  peius est, negligentes et tepidi, qui de solo Christianitatis uocabulo gloriantur, et putant quod illis sufficiat uestem mutasse, et religionis tantum habitum suscepisse, nescientes illud propheticum: Fili accedens ad seruitutem Dei sta in iustitia et timore, prepara animam tuam ad tentationem . Nec sententiam Psalmiste considerantes: Propter uerba labiorum tuorum ego custodiui uias duras . Et illud quod Apostolus dixit: Per multus tribulationes oportet nos intrare in regnum celorum . uestes enim seculares deponere et religiosas assumere huius hore momento possumus; mores uero bonos iugiter retinere, uel contra maledulces uoluptates seculi huius quandiu uiuimus Christo adiutore laborare debemus; quia non qui ceperit, sed  qui perseuerauerit saluus erit . In primis ergo omnis anima que religionem seruare desiderat, gule concupiscentiam uincere, ebrietatem uitare tota fidei uirtute contendat, et ita temperatum conuiuium in mensam medietate abstinentie debilitetur, nec per deliciarum abundantiam luxuria prouocetur. Deinde, abiecta superbia, cui Deus resistit, profunde humilitatis iaciat fundamenta; inuidiam uelut uipereum uenenum detestetur ac fugiat; linguam refrenet; detractionem quasi uenenum respuat; uerba otiosa nec ipsa proferat, nec ab alio prolata auribus suis libenter admittat; uestimentorum habitum nec nimis abiectum, nec nimis pomposum, aut periculose elegantem habere consuescat; lectionem aut ipsa  frequentius legat, aut legentis uerba tota pectoris auiditate suscipiat; de diuinis Scripturarum fontibus iugiter aquam salutis hauriat; illam utique de qua Dominus dicit: Qui credit in me, flumina de uentre eius fluent aque uiue . De paradisi etiam floribus, hoc est, sanctarum Scripturarum sensibus, anima sancta se iugiter ornare contendat; ex ipsis pretiosas margaritas auribus suis indesinenter appendat; ex his annulos et dextralia, dum exercet opera bona, componat: ibi uulnerum medicamenta, ibi castitatis aromata, ibi compunctionis holocausta requirat. Qui uero religionem in immaculato et puro corde conseruare desiderat, aut nunquam in publicum, aut certe non nisi pro grandi et ineuitabili necessitate procedat; familiaritates uirorum, quantum  potest, rarius habeat: ita tamen, ut quoties necessitas uiros uidendi aut salutandi exegerit, ipsi uideantur quos etas et uita sancta commendat; sed ipsi, ut dixi, rarius; et non diurna, sed breuissima cum illis collocutio habeatur. Iuuenes uero aut nunquam aut difficile uideantur. In familiaritate uero assidua nec laici unquam nec religiosi suscipiantur; quam rem non solum femine de uiris, sed etiam uiri de feminis obseruare contendant, si integram puritatem castitatis custodire desiderant. Nec dicat aliquis: Sufficit mihi conscientia mea. Dicat sibi quisque quod sibi placuerit, misera et satis odibilis Deo est excusatio ista, que magis de impudentia quam de conscientia bona procedit. Nam quando prima familiaritas aut uiri cum femina, aut femine cum uiro esse ceperit,  satis uerecunda et sancta esse cognoscitur, quia subtrahit in primis diabolus machinamenta sua, donec, paulatim assidua familiaritate crescente, inter ambos inimicam nutriat amicitiam. Callidus enim hostis facit illos sibi inuicem paruo tempore deseruire sine ulla titillatione libidinis, sine ullo dispendio castitatis: et ita illos falsa securitate circumuenit, ut eos quasi in blanda tranquillitate uelut duas nauiculas producat in altum; et dum se putant esse securos, nec ieiuniorum quasi remorum adiutorium petunt, nec uigiliarum gubernaculum querunt; cumque eos securos fecerit, in se ipsis elidens subita illos tempestate demergit, et in uulnificos implexus impingens, simul uno ictu mortificat. Tandiu sopitum ignem sine ullis flammis occultat, donec duas faculas  iungens, simul ambas accendat: sic explicat diabolus quod celare antea uidebatur; sic quasi de simplici caritate amorem conflat illicitum. In primis contentus est cedere, ut sic ualeat amplius occupare. Ecce securus est quisque de conscientia sua, quod cum aliquem uiderit, scandalizari de ipso non possit. Nunquid quomodo conscientiam suam nouit, sic uoluntatem alterius uidet? Ecce tuus oculus alium simpliciter uidet, et forte ille te crudeliter concupiscit. De tua castitate gaudes, et de illius ruina non times? Si enim tu te nimium familiarem prebueris, alterius concupiscentiam nutris; etiamsi ipsa non pecces, alium tamen perdes; et erit tibi causa etiam sine causa, ut te libido maculet aliena. Nolite, queso uos, nolite  quibuscunque aut occasionem dare, aut familiaritatem tribuere, ne forte cuiuscunque concupiscentia in uos male succensa alibi incipiat querere quod in uobis non potuit inuenire. Sed forte dicit aliqua: Secura sum de conscientia mea. Absit ut hoc de ore religioso procedat. Iam enim cecidit, qui de sua uirtute confidit. Libidinem si Christo adiuuante desideras uincere, familiaritatem debes refugere. Certissime nouerit quod qui indignam familiaritatem non spreuerit, aut se, aut alium cito perdet. Sed forte dicit aliquis: Ideo familiaritatem non fugio, quia uolo habere quod uincam, aduersarium meum cupio tenere captiuum. uide ne contra te aduersarius incipiat rebellare, uide ne te ducat captiuitas ista in captiuitatem. Audi Apostolum dicentem: Fugite fornicationem  . Contra reliqua uitia oportet nos omni uirtute resistere, contra libidinem uero non expedit te pugnare, sed fugere. Esto ergo libidinis fugitiuus, si uis esse castitatis pugnator egregius. Sed quod dixi diligenter attendite. Quando aliquis stimulis libidinis incitatur, Christo adiuuante pugnet quantum preualet contra se, quia non habet quo possit fugere. Si quando uero per alterius societatem opportunitatem uoluptatis diabolus subministrat, ipsam familiaritatem, quantum preualet, ut supra dixi, anima sancta refugiat; ac si aliquando aliquis in se ipso tentatur, sibi Deo adiuuante resistat; quando per alicuius societatem uel leui concupiscentia titillatur, quasi serpentem uenenatum quanta potest celeritate refugiat. Sed ut hec omnia seruare possimus,  abstinentiam rationabilem teneamus, quia uera est illius sanctissimi uiri sententia: Prout continueris uentrem, ita et uenenosos motus eius. Humilitatem etiam nostram quantum possumus conseruemus; non enim diu carnis integritas seruatur, ubi animus tumore superbie corrumpitur. Precipue si et iracundie flamma frequentius surgit, castitatis et uirginitatis flores cito consumit. Casta enim et Deo deuota anima non solum extraneorum, sed etiam parentum suorum assiduam familiaritatem, aut ad se ueniendi, aut ipsa ad eos ambulandi habere non debet: ne aut quod non oportet audiat, aut quod non expedit dicat, aut quod castitati potest esse contrarium uideat. Si enim uasa que Ecclesie offeruntur, et in sacro altario ponuntur, sancta ab omnibus appellantur,  et nefas est ut de ecclesia postmodum ad domum laicam reuocentur, aut usibus humanis aptentur; si tantam dignitatem habent uasa, que nec intellectum possunt habere nec sensus, putas qualem dignitatem apud Deum habent omnia ad ipsius imaginem procreata? Sicut ergo uasa sancta humanis usibus seruitura nec possunt nec debent de ecclesia reuocari, sic religiosum quemquam non oportet, non decet, non expedit parentum suorum multis obligationibus implicari, aut quorumcunque extraneorum perniciosa familiaritate constringi. Illud ante omnia admoneo, ut emulationis malum quasi uenenum uipereum fugiatis; et ita inter uos caritatis dulcedinem conseruetis, ut uobis inuicem per sancta  colloquia medicamenta spiritalia preparetis. Sunt enim, quod peius est, alique que quando se pariter iungunt, magis sibi, detrahendo, uel contra prepositas murmurando, uulnera faciunt, quam spiritalia medicamenta componunt. uos uero, sancte ac uenerabiles filie, si aliquam uidetis pusillanimem, consolationem impendite; si superbientem, humilitatis medicamentum apponite; si iracundam uideritis, refrigerium patientie ministrate. Si nobiles nate estis, magis de religionis humilitate quam de seculi dignitate gaudete; et sic terrenam substantiam dispensate, ne unde spiritales pennas bene et cito tribuendo habere potestis, aliquid uobis reseruando aut tardius erogando, carnales compedes habeatis. Terrena namque substantia si tardius erogatur,  anime pennas quasi uisco illigare cognoscitur, quia uerum est illud quod scriptum est: Impedimenta mundi fecerunt cos miseros. Si qua uero pauper fuit, antequam religionem sanctam assumeret, Deo debet gratias agere, qui illam mundi istius facultatibus noluit illigare. Multos enim, quod peius est, ita sue facultates ligatos tenent, ut ad eternam patriam redire non possint. uos uero iam etiam in hoc seculo Christo propitio felices estis, que facultates simul et uoluptates seculi istius non solum corde, sed etiam corpore contempsistis. Tenete ergo manus in aratro, et nolite respicere retro. Et quia in tectum iam perfectionis ascendere meruistis, non uos inde deponant seculi istius uoluptates. Mementote uxoris Loth, que retro respiciens uersa est in statuam salis . Nunquam iuramentum, nunquam maledictum de uirginis ore procedat. Non solum corpora, sed etiam corda uestra omni sollicitudine custodite, propter illud quod scriptum est: Omni custodia serua cor tuum . Et illud quod Dominus in Euangelio dixit: De corde enim exeunt cogitationes male . Si enim in corde nichil male cogitatur, quidquid sanctum est ex ore profertur; quia, sicut scriptum est: Ex abundantia cordis os loquitur . Hoc enim lingua proferre consueuit, quod ex officina cordis conscientia ministrauerit. Et ideo si ex ore uultis bona proferre, semper in corde que sancta sunt cogitate. Sic lectioni et meditationi debetis incumbere, ut ante omnia etiam manibus possitis aliquid exercere, secundum illud  quod Apostolus ait: Qui non operatur non manducet ; precipue tamen usque ad horam tertiam lectioni uacare consuescite, et meliorem diei partem sancto operi dedicate. Oratio uestra ita cum silentio procedat ex corde, ut uix audiatur in ore: nam qui alta uoce orare uoluerit, et sibi et alteri multum nocet, dum per suam garrulitatem alterius mentem ab oratione sancta et sacra suspendit. In ipsis operibus que manibus fiunt, secularia et pomposa adiumenta, que non utilitati, sed uanitati seruiunt, fastidite atque contemnite, ut etiam in ipsis terrenis possitis quidquid sobrietati et honestati conuenit exercere. Multi enim quod in moribus diligunt, hoc etiam in operibus suis ostendunt. Preparant  sibi ornamenta secularia seculum diligentes, et uoluptati seruientes uel luxurie. uobis uero, quibus mundus crucifixus est, nichil sit commune cum talibus; sed omnia ornamenta quibus ad luxuriam caro componitur, uelut inimica et contraria, a uestro proposito respuantur. Sunt enim, quod peius est, qui pro uanitate seculi istius plus student terrenis cupiditatibus operam dare quam lectioni diuine insistere: dum uolunt stragula pulchra, et picta tapetia, plumaria etiam et reliqua his similia cum ingenti sumptu et superflua expensa ad oculorum libidinem preparare, nescientes illud quod Dominus per Ioannem euangelistam clamat et dicit: Nolite diligere mundum, neque ea que in mundo sunt, quoniam omne quod in mundo est, concupiscentia carnis, et concupiscentia  oculorum, et seculi ambitio est . Quid prodest uirgini integritatem corporis custodire, si oculorum concupiscentias noluerit euitare! Sunt etiam nonnulle que etiam de facultatibus suis maiorem partem parentibus, et forte diuitibus, quam pauperibus dare uolunt; et non cogitant quod dum illis substantiam suam ad luxuriam tribuunt, se eterna mendicitate consumunt. Sed dicit aliquis: Ergo despicere debeo parentes meos? Absit ut nos dicamus quod parentes tuos non debeas honorare. Quomodo potest fieri ut parentes predicemus non amandos, qui inimicos dicimus diligendos? Ama parentes tuos quantum potes; et, si casti sunt et honesti, honorem illis semper impende, et de facultatibus tuis aliqua illis pro tui memoria munuscula derelinque.  Totum uero quidquid est maius atque utilius usque in finem seculi profuturum pauperibus tribue, ut eleemosyne tue usque ad diem iudicii per refrigeria pauperum transeant ad regna celorum. Quod minus dederis parentibus tuis, poterunt sibi ipsi postmodum prouidere, poterunt laborare; quod tibi minus pro misericordia preparaueris, illo seculo nunquam poteris inuenire. Attamen si sunt aliqui parentes pauperes, ut uictum aut uestitum sufficienter habere non possint, mercedem apud Deum habebis, si illis unde possint sustentari tribuis. uenturi enim sumus ante tribunal eterni iudicis; et si bene egimus, feliciter audiemus: uenite, benedicti, percipite regnum, quia esuriui et sitiui . Et post pauca: Quandiu fecistis uni ex minimis istis, sine dubio pauperibus,  mihi fecistis . Non dixit: uenite et percipite regnum, quia parentum uestrorum diuitias uestris diuitiis cumulastis, quia illis unde luxuriarentur in seculo dimisistis. Non hoc utique dixit; sed illud quod in Euangelio commemorat, quod et per Prophetam ante predixerat: Dispersit, dedit pauperibus . Attendite, queso: Dispersit, inquit, dedit pauperibus. Nam et diues ille de quo in Euangelio legimus, quod induebatur purpura et bysso , fratres suos diuites dereliquit, sed ille postea guttam refrigerii in inferno ardens quesiuit, et inuenire non potuit. uos uero, sancte et Deo digne anime, totum spiritualiter agite, et cui consecrastis animas uestras, ipsi offerte, imo reddite  substantiam uestram. Dignum est ut a uobis accipiat terrena, qui preparat eterna. Ipse a uobis accipiat terrenam substantiam, qui uobis contulit uirginitatis coronam. uos autem illi amplius debitrices estis, quibus dedit ut illum, qui est immaculatus Agnus, quocunque ierit sequi possitis. Sequitur quidem Christum cetera fidelium multitudo, non quocunque ierit, sed quousque potuerint. Penitentes enim et coniugate possunt per alias iustitie uias sequi Christum; cum in uirginitatis decorem precedit, non habent quid faciant ut uirgines sint. uos uero, sancte filie, sequimini eum tenendo perseueranter quod uouistis ardenter. Iterum atque iterum, sancte et Deo dicate anime, rogo, et cum omni humilitate ad conseruanda uirginitatis premia consilium dare  presumo, ut familiaritatem incongruam a uobis uel a uestris animis totis uiribus repellere laboretis. Longe satis, longe sit pestis ista et lues quam inordinata familiaritas iaculatur. Non est in hac societate securitas, que collisionem patitur uelut a quibusdam fluctibus turbulentis. In hac familiaritate non habitat amica concordia, que non nisi discordantes inimicitias creat. Nam ad conseruandam sancte religionis dignitatem, singularitas magis quam inordinata familiaritas testis sanctissima est. Attende, o anima sancta, et diligenter intellige quanta mala de inordinata societate nascantur. Familiaritas enim cuiuslibet si frequens esse ceperit, non nisi corruptionem seminat, uitia pullulat, cupidinem concupiscit, ignominiam parit, rabiem concitat, porrigit furiam, lasciuiam pascit,  petulantiam nutrit, casus exaltat, ruinas edificat, ripas erigit, precipitia aperit, periculis nauigat, naufragiis uelificat, perditioni gaudet, interitum fouet, confusionem meretur, thesaurizat opprobrium, criminationes exaggerat, excusationes inflammat, et cateruatim simul in fascem glomerat numerosas indagines captionum, ac per infinita dedecora multiplices mortes inueniet in perniciem perditorum. Tot et tanta sunt mala perniciose familiaritatis. Nemo prosternitur, nisi qui societatem unde periclitari possit, aut difficile, aut certe rarius habere contempserit. Nam si anima sancta secretum suum custodire uoluerit, et assidue familiaritatis malum tota animi uirtute refugerit, ipsa sancta singularitas munimen illi inuictum est sanctimonie, expugnatio fortis infamie, fortitudinis  firmitas et lasciuie petulantis infirmitas, probitatis presidium et improbitatis excidium, anime uictoria, et corporis preda, libertas gloriarum et captiuitas criminum, pronuba sanctitatis et repudium turpitudinis, sinceritatis indicium et abolitio scandalorum, exercitium conscientie et euacuatio tota luxurie, pax secura uirtutum et expugnatio inquieta bellorum, puritatis culmen et libidinis carcer, honestatis portus et ignominie naufragabilis portus , uirginitatis mater et hostis immunditie, lorica pudoris et spolia probrositatis, murus incorruptionis, discretio uulgaritatis, integritatis dignitas et fornicationis abdicatio, caritatis fastigium et dedecoris precipitium, uoluntas bonorum operum et  afflictio uitiorum, refrigerium pudicitie et pena petulantie, acquisitio triumphorum et facinorum detrimenta, requies salutis et perditionis exsilium, uita spiritus, et carnis interitus, status qualitatis angelice et funus humane substantie. Hec omnia mala fortiter, Deo adiuuante, et illa que diximus bona feliciter acquirentur, si ab animabus sanctis familiaritas inordinata respuitur. Attendite, queso uos, anime sancte, quia inter omnia certamina, quibus semper comes est christiana militia, sola duriora prelia castitatis, ubi quotidiana pugna est et rara uictoria. Grauem castitas sortita est inimicum, qui quotidie uincitur et timetur; quotidie, inquam, uincitur et non desinit prouocare. Nemo securus uincit, qui secum pugnat. Periculosa nauigatio est ubi sepe naufragatur,  et cum periculo transitur in fluctibus, ubi multi mersi sunt, libidinis. Cupiditas enim cum uincitur non finitur. Castitatis dura sunt prelia, sed maiora sunt premia. Flamma que nimium flagrat, cito uenit ad cineres; incendium uero corporis cum illi acquiescitur, accenditur potius quam finitur. Castitatis palmam nemo securus accipit; cui quantum durus exitus, tantum gloriosi sunt fructus. Premiale sibi periculum indicit, qui bellum suscipit cum natura. Hostis publicus pascit in noctibus, latronis insidie solis grassantur in tenebris; libidinis uero cupiditas et in noctibus prouocat, et in die non parcit, nec regum purpuras metuit, nec pannos pauperum perhorrescit. Ut ergo castitatis premia et uirginitatis coronam feliciter Deo remunerante possitis accipere, periculosam  familiaritatem a uobis semper excludite. Currite fideliter, ut possitis feliciter peruenire. Et mei memores estote, cum in uobis coronata fuerit immaculata uirginitas. Hec epistola ante tribunal Christi me excusabilem reddet, quia cum uera caritate et perfecta humilitate quod mihi oportebat dicere, et uobis audire, suggessi. Si quis, quod Deus non patiatur, obedire neglexerit, erit illi in testimonium; qui uero libenter acceperit, conuertetur in gaudium non temporale, sed eternum. uigeatis in Christo, sancte ac uenerabiles femine.



S. CAESARII EPISTOLA HORTATORIA AD uIRGINEM DEO DEDICATAM.

O profundum diuitiarum sapientie et scientie Dei! et quis cognouit sensum eius ? Quis enim  existimare potest in diebus adolescentie tue, o uenerabilis mihi integritate quidem et meritis domina, sed ordine ac gradibus in Christo filia, cum in cenobio sanctarum uirginum conferta choro spiritali, studio et diuinarum Scripturarum eruditionibus intenta, me tunc quasi partem anime tue diligeres, hominem iuuenem et non magne indolis uirum, qui per abrupta uoluptatum lasciuiamque uagabatur, ac pererumnosis anfractibus, propter letitiam scilicet temporalis felicitatis, in clandestino iactu festinabat immergi, cuius preterea nomen tantum auditu nouerat, uultu penitus ignorabat, quod ad hoc nos officium dispensatio omnipotentis Dei predestinatos haberet, scilicet ut nobis familiam suam traderet gubernandam, isto  duntaxat ordine, ut in officina huius Ecclesie ministrares, secundum diuini precepti oraculum. Si, inquit, separaueris pretiosum a uili, quasi os meum eris . uelut solertissima trapezita inter eos qui eterni Regis in se impressa custodiunt, ut eos quoniam denarium eius contra conscientiam cum claue adulterina sorde commaculant, sagaci discretaque diuisione secernas: quippe que non rudis uel neophyta hec sacra dicata ministeria, sed ab ipsis pene cunabulis per annos infantie atque adolescentie, a iuuentute usque studiis regularibus exercuisti uitam, in quibus uiuendi didicisti normam, et doctrine copiam affatim es consecuta. Ego uero qui scientie prerogatiuam, prepediente segnitia, assecutus non sum, et ab abstinentia quam in te intulit diuina dignatio procul  distare me uideo et terrenis necessitatibus implicari. Unde garrulus potius a sapientibus quam recte aliquid loquens iure reprehendor, sicut etiam ipsius dictionis designat impolita materies. Sed licet stolidus et terreni operis luto fedatus, prisci tamen amoris recordans, credi non potest, postquam hoc quod nunc habes officium sortita fuisti, qualem de te habeam sollicitudinem uel timorem. Unde quantam deuotionem habui, ut illud secundum Deum ordinate susciperes, et absque macula baiulares; tanto acrius time, ne forsitan aut diuinus te intuitus aut humana reprehendat opinio quod iuxta te pateat reprehensioni; nec inueniatur in te, ut qui reprehendere uolunt, digne lacerare uideantur, aut qui imitari appetierint, delinquant: quod ita augustius  poteris euitare, si supernum semper iudicium ante cordis oculos ponas. Audi ergo me, o dulcissima uirgo Christi, soror ac filia: tu quantumcunque semper in studiis spiritalibus occupari desideras, propter sororem tamen, necessaria aliquando etiam exteriora tibi erunt negotia dirimenda. Curandum ergo tibi summopere est, ut sic temporalia quasi pro tempore agas, ac semper tenacius in spiritalibus deuotione et amore inhereas, ut cum spiritalia citius dispensaueris, ad orationem illico uel lectionem quasi ad matris sinum recurras. Optare quippe debes ut, abiecta sollicitudine mundi, semper cogites de seruitio Christi, propter illud: Nemo militans, inquit, Deo implicat se negotiis secularibus . Cogita sine intermissione, quia huius Ecclesie es instituta lucerna, non  occultanda sub modio, sed super candelabrum posita, ut omnibus qui hanc domum habitant lumen bonorum operum exemplis impertias propter illud: In omnibus, inquit, temetipsum prebe exemplum bonorum operum , uitaque tua uelut pennatum animal ad alta semper per desiderium euolet, per uerbum resonet, luceat per exemplum. Cum uero ad annuntiandum uerbum Dei te sororibus affectaueris, seu propter utilitatem animarum tenoremque regule custodiendum necessitas incubuerit altercandi, prius cauta consideratione pensa, ut quod ore promis, factis impleas; ut quod aliis predicas, operibus prebeas: scilicet ut in tuis humeris atque ceruicibus prius sentias utrum grauibus an leuibus oneribus colla  sororum onustes; uerbi gratia, si ieiunium super quotidianum, uel abstinentiam extra consuetudinariam, nec non, ut assolet, plus solito in synaxi psalmos placuerit decantare. Prior in ecclesia inueniaris, postrema exeas; prima suscipias labores, soluas posterior; et in quotidiano corporis alimento atque communi cibo par sis bis cum quibus pari uteris in mensa consessu; ut que ad unam sedetis mensam, unum uos parque reficiat alimentum; iisdem et tu quibus et sorores ferculorum saporibus delectare, et equalia uobis cibaria potionesque exhibeant uel porrigant communes discofere uel pincerne; primatumque tuum, quem prior ad mensam tenes, prima ad uirtutem parcimonie uindices; ut abstinentiam quam lingua predicat, proxime fauces uel uicinus stomachus sentiat, ne  forsitan subdite audientes tacitis cogitationibus dicant: O quam pulchre nobis abstinentiam predicat plenus uenter, et contentas nos iubet esse uilissimis cibis ac poculis accuratis cibis poculisque delectabilibus refertum guttur et eructans! Illa enim de abstinentia predicatio acceptabilis est, quam lurida ieiuniis ora decantant. Et in his omnibus ceterisque hoc tibi noueris conuenire, ut angusti callis itinera, per que socias admones gradiendum, prior ipsa gradiaris; ut omnia que agenda sunt, ante factis impleas; ut postmodum uelut ductilis tuba ex percussione perducta rectius erumpas in uoce, propter illud dominicum: Qui, inquit, scandalizauerit unum de pusillis istis qui in me credunt , et reliqua. Inter cetera, cum magna tibi cautela custodiendum  est ut omnes in monasterio, quarum gubernacula equaliter tuis imposuisti ceruicibus, equaliter diligas; neue unam plus, minus aliam ames: sed cuncta que sunt, in quibus possibilitas exstat, equo moderamine disponas, parique moderatione dispenses, ac parem eis caritatem impertias, et non quibuslibet per priuatum amorem, sed cunctis secundum merita singularum que sunt necessaria largiaris. Non que tibi uultu intuituque placuerit, non quam tibi ad oculum cognoueris, uel cuius blandiori fueris obsequio delinita; sed quam amor Christi et religiosior demonstrauerit uita, preponas. Si quam Dominus substantiolam contextu largiri dignatus in monasterio fuerit, cum summa equitatis linea, equa omnibus lance, prout cuique  opus fuerit, dispensetur; seruata tamen senioribus ueneratione, his duntaxat que Ecclesie columne esse meruerunt. Non sis uestibus ornatior ceteris: exhibe non que malitia hominum , sed in his que diabolus inuidere potest; ut pro ornatu uestium sis ornata conuersatione ac moribus; et hec omnia lectio diuina condiat. Oportet enim te, ut uereor, propter quasdam, cultrum nonnunquam habere in gutture, cauterium in lingua gestare, uirgam tibi et baculum in manu ferre; ut per cultrum deseces uitia, per cauterium uero ad sanitatem secta reducas; per uirge disciplinam corrigas, per baculum uero disciplinatas sustentes. Si cui uero pro suis debitis penitentiam imposueris, obseruandum ut cum eam sub  fasce a te imposito inclinari incuruarique conspexeris, imiteris formice solertiam, secundum preceptum sapientissimi Salomonis, et humerum tuum oneri eius spiritali supponas, ut medio eius itinere obuiam oneratas subleues uel sustentes; et sic singulas quibusque negligentiis aut culpis specialibus admoneas et instruas, ut de earum salute a Christo Domino tibi eterna gloria representetur. Si quando uero cum secularibus ad colloquendum fueris euocata, et ire necesse fuerit, prius arma frontem tropeo crucis, uexillo Christi pectus ingemina, ut cum sua uirguncula Christus comitari dignetur: semper tamen uirginali pudore cooperta, memor beate Marie, que cum angelo paucissimis collocuta uerbis, cum Elisabeth postmodum in carmen et laudes Dei  decantando prosiliuit. Cumque post hec ad eos ueneris cum tante honestatis constantia, nec ipsa uel locutionem preponas; ut qui te uiderint, Christo Domino gratias agant, qui talem familie sue prouidere dignatus est matrem. Ipsa uero processio tua exterior rationabilis non minus debet esse quam rara. Confabulatio uero tua cum eis semper sit mixta grauitate et dulcedine, illa scilicet que de sancto ac puro amore procedit; cercenda semper sit et uerecundie intermiscenda, sicut Christi uirginem decet. Item ut ne usquequaque tacens, aut superbie aut stultitie notam incurras; sed tantum loquaris, quantum opportunitas flagitat rei ac temporis; ut abscedens, quisquis ille fuerit, desideret te quam se , uel loquelam tuam audire, quam ornat morum grauitas,  affectus dulcedinis et paucitas locutionis. Si quid uero ab eis petitum fuerit, quod prestare deliberes, cum uultu hilari presta. Si quid uero prestari non conuenit, petitionem eorum honestate saltem sermonis mollifica. Nomen tuum plures nouerint, beneficia tua in quantum preuales plures sentiant; uultum rari cognoscant. Si quando autem tibi pro necessitate monasterii seorsim cum prouisore fuerit colloquendum, cum duabus uel certe cum tribus electis sororibus facito; aut si negotium secretius superuenerit, aliis saltem uidentibus loco patulo colloquaris: quia opinio bone fame, sicut etiam perfecte uite custodia, tibi necessaria est; et tunc primum despicienda humana detractio, cum Christus in causa est. Si quando uero tale aliquid acciderit faciendum,  ut ambiguitate constricta, quacunque parte diuertas, quasi syllogismo innexa, in incertum incedas, si feceris, tunc demum ad minus te conuerte periculum, quod facilius ad bonum gubernando retorqueas; et non solum de dubiis, sed omnis tua actio sit propter Deum, sermo de Deo, cogitatio in Deum, et exceptis uitiis quibus non compassio, sed rectitudo debetur, omnibus te cupio esse compassibilem, omnibus gratam, omnibus piam, omnibus affectuosam, cunctis bonis animatam; quemadmodum Paulus Christi uirginem decorauit, ut sis sancta corpore et spiritu ; ipso sponso et Domino tuo mentem tuam regente, et cunctas uias tuas disponente, qui in Trinitate perfecta uiuit et regnat Deus in secula seculorum. Amen.





[NOTA.]

 





TESTAMENTUM [a 1Kb] B. CAESARII SANCTAE ARELATENSIS ECCLESIAE EPISCOPI. 


PAX ECCLESIAE ARELATENSI.

 Cesarius episcopus presbyteris et diaconibus, sancte ac uenerabili Cesarie abbatisse, quam Dominus per meam paruitatem in monasterio nostro preposuit, ac uniuerse congregationi, quam ibi Dominus sua gratia collocauerit, in Domino eternam salutem.

Cum ecclesiastica pietas consuetudinis sue rem faciat ordinabiliter, scilicet quo peregrinis et destitutis opem largitionis impendat: quanto magis cum opportunitas aut necessitas fuerit, ut sanctis quibusque et Deum timentibus aliqua largiatur, amplius debet pia misericordie sue uiscera dilatare? Et ideo iuxta hanc epistolam quam manus nostre subscriptione roborauimus, cuique diem et consulem subtus adiecimus, Deo dispensante, hoc testamentum meum  condidi, uel manu propria subscripsi, atque iure pretorio, uel iure ciuili, et ad uicem illorum codicillo firmaui.

Ego Cesarius peccator cum debitum humane carnis reddidero, cunctum monasterium S. Ioannis, quod ego condidi, sub potestate Arelatensis pontificis canonice sit, heredemque meum esse uolo ac iubeo; ceteri cetereue exheredes sint. Totum quod cuique aut per hoc testamentum meum dedero, legauero, dariue iussero, ut detur fiat. Ceterum autem Arelatensem episcopum coheredem meo monasterio relinquo: quosque liberos, quasque liberas esse iussero, liberi libereue sint omnes. Ego tamen cum nichil de parentum bonis habuerim, hoc testamentum meum presumere erubui; illa tamen me  sententia compulit, ut plereque Saluatoris, formidanda, qua iniqui audituri sunt dicentem: Ite in ignem eternum , pietatis affectu aliquid ecclesie mee contulisse. Et ne forte post obitum meum aliqui de parentibus meis, exceptis iis rebus quas illis pro elogiis [forte eulogiis] donaro, inquietare presumant cui presum ecclesiam: ideo hanc uoluntatem meam tractare amplius desideraui, ne qui de parentibus meis uel apud ipsum monasterium prefatum, uel pontificem Arelatensis Ecclesie, preter id quod illis dedero ac dederim, presumant requirere. Sancto et domino meo archiepiscopo qui mihi indigno digne successerit, licet omnia in sua potestate sint, tamen si lubet et dignum  ducit, indumenta paschalia que mihi data sunt, omnia illi seruiant, simul cum casula uillosa et tunica, uel galnape, quod melius dimisero. Reliqua uero uestimenta mea, excepto birro amiculari, mei tam clerici quam laici, cum gratia uel ordinatione domini archiepiscopi, sibi ipso iubente, imo donante, diuidant. Ea uero que monasterio ante per donationem contuli, nunc affirmo, et si cui aliquid per epistolam, aut per pitacium, aut uerbo pietatis intuitu contuli, ualere uolo. Hoc etiam assuete precor, quatenus cellam quam bone memorie Augustus subdiaconus in atrio S. Stephani euntibus parte dextra habuit, prouisoribus monasterii propter custodiam illorum firmam dominus archiepiscopus perpetuo dignetur iure concedere, ita ut eam sibi  succedendam monasterii prouisores habeant. Et hoc specialiter uolo, et ita, domine archiepiscope, precor, siue prouisorem ad monasterium, siue presbyterum ad basilicam S. Marie, nullum alium habeat congregatio sancta, nisi quem ipsa elegerit uel ordinari petierit. Et licet de tua, domine archiepiscope, pietate presumam, tamen ne forte contra monasterium nostrum aliquorum suggestiones importunas habeatis, adiuro uos per Patrem et Filium et Spiritum sanctum, et per tremendum diem iudicii, ne unquam preualeat apud uos hostis antiquus, ut ancillas uestras contristari acquiescatis; aut aliquid illis auferri de iis que possident, eisque contulimus, permittatis: quia Deo propitio non sine discretione uel iustitia quibuscunque secularibus iure directo res  ecclesie uendidimus, nisi hoc tantum quod ecclesie minus utile et infructuosum est; et quod animabus sanctis et Deo uacantibus cum sanctorum fratrum consensu uel subscriptione tribuimus, perpetuo illis iure permaneat. uos uero, domine filiole, per sanctam Trinitatem inseparabilem, et per Domini nostri Iesu Christi aduentum adiuro, ut pontificem qui mihi indigno ordinante Deo successerit digne, omni affectu ut dominum rogetis, ac pura mente diligatis, et ne per uestram contristetis inobedientiam. Confidimus enim de Dei misericordia, quod ita omnibus sacerdotibus quibus religionis collatio est, castum amorem impendat, ut nichil uobis quod ad sustentandum corpusculum opus est, deesse permittat.  Te iterum atque iterum, pontifex optime, rogo gratia diuina prefati monasterii ut curam maximam habeas, et familiam illarum cum grandi pietate satagas prouideri. Quod si alicuius persona iniustum tibi dederit consilium, cum auctoritate respondendum deprecor: quia hoc quod episcopi agitur uerbo, non solum auferri non debet nec omnino potest. Tum precipue quia et hoc ipsa sanctissimi pape Urbicani [a 1Kb] suasit auctoritas, ut hoc de sancto et domino meo pontifice credam. Nunquam enim apud te preualebit tam iniqua suggestio, ut contra iustam uoluntatem qualiscunque antistitis pro meo studio substantia ad te multum profecerit, et prope duplicata sit. Additur ad hoc quod Deus misericors per paruitatem meam etiam immunitatem tributorum,  tam iuxta urbem et infra, quam etiam in suburbanis et uillis ex maxima parte concessit. Agellum igitur Aucarianum, unde paruam particulam monasterio dedimus, multa seruamus: nam plus minus centum aripennes uinee, et trecentorum modiorum campos reseruauimus: ita quod supradictum monasterium tantum modiatas de terra quam ego plantaui, habeat modiatas quadraginta; et de uetere uinea uix triginta aripennes contulimus. Agellum Gallicumanum, Mercloanum, uel agellum Gemellos cum stagnis et paludibus, cum omni iure et termino suo, et pascua in campo Lapideo, uel si qua alia sunt; uel campum in Trifinitio super uiam munitam, uel reliqua quecunque sunt; agellum Oruedum, et agellum  Martinatis, et agellum Siluanum, in quo est sita ecclesia S. Marie de Ratis; et agellum Missiamanum, cum omnibus sibi pertinentibus pascuis, paludibus, cum omni iure et termino suo sancte tue ecclesie reseruauimus in stipendiis earum. Unde te, sancte pontifex, adiuro, ut si Deus omnipotens per manus se timentium sancte matri Ecclesie, monasterio sanctarum uirginum aliquod maius bonum dederit, tua sancta dilectio unum ab altero non disiungat. Si uero, quod Deus non patiatur, congregatio ibi aut congregata non fuerit, aut forte postea, quod absit, cum congregata fuerit, esse desierit, ad matrem Ecclesiam reuertantur. Hec quidem ego, ut timori meo satisfacerem, scripsi. Nam absit ut de tua, piissime pontifex, inscientia inculperis; quia, ut supra iam  dixi, pietas diuina concessit ut per meam humilitatem immunitas Ecclesie in tot capitibus daretur. Quod monasterio cum fratrum consensu dedimus, per hanc uoluntatem meam confirmo. Ancille nostre Cesarie abbatisse mantum maiorem quem de cannabe fecit, dari uolo. Domino meo Cypriano mantum e cunctis meliorem dari uolo. Quidquid seruo meo Briciano contuli, nunc per hoc testamentum meum confirmo. Agritia puella mea propria libentissime monasterio et Cesarie abbatisse seruiat: et uere gariolas quas illis uel parentibus eorum dedi confirmo. Omnes cubicularios meos tibi, domine episcope, coram Deo et angelis eius commendo.





CONCILIUM ARAUSICANUM II. DE GRATIA ET LIBERO ARBITRIO [a 3Kb] . IN DEDICATIONE BASILICAE A LIBERIO PATRICIO CONSTRUCTAE CELEBRATUM u NONASZ IULIAS, DECIO IUNIORE u. C. CONSULE, ID EST ANNO CHRISTI 529, FELICIS Iu PAPAE 3 b 4Kb] , ATHALARICI ITALIAE REGIS 3.





TITULI CAPITULORUM.


I. Quod per peccatum Ade non solum corpus, sed anima etiam lesa fuerit.

 II. Quod peccatum Ade non ipsi solum nocuit, sed ad posteros quoque transiit.

III. Quod gratia Dei non ad inuocationem detur, sed ipsa faciat ut inuocetur.

 Iu. Quod Deus ut a peccato purgemur, uoluntatem nostram non exspectet, sed preparet.

u. Quod initium fidei non ex nobis, sed ex gratia Dei sit.

uI. Quod sine gratia Dei credentibus et petentibus misericordia non conferatur, cum gratia ipsa faciat, ut credamus et petamus.

uII. Quod uiribus nature bonum aliquid, quod ad salutem pertineat, cogitare aut eligere sine gratia non possimus.

uIII. Quod per liberum arbitrium ad gratiam baptismi peruenire nullus possit.

IX. De adiutorio Dei per quod bona operamur.

X. De adiutorio Dei omnibus semper implorando.

XI. De obligatione uotorum.

 XII. Qualis nos diligat Deus.

XIII. De reparatione liberi arbitrii.

XIu. Quod ut liberemur a miseria misericordia Dei preuenimur.

Xu. Quod per gratiam Dei in melius mutetur fidelis.

XuI. Quod ex eo quod habemus non sit gloriandum, cum ex Deo sit.

 XuII. De fortitudine Christiana.

XuIII. Nullis meritis gratiam preueniri.

XIX. Neminem nisi Deo miserante saluari.

XX. Nihil boni hominem posse sine Deo.

XXI. De natura et gratia.

XXII. De his que hominum propria sunt.

XXIII. De uoluntate Dei et hominis.

XXIu. De palmitibus uitis.

XXu. De dilectione qua diligimus Deum.



PRAEFATIO [a 1Kb] .

Cum ad dedicationem basilice, quam illustrissimus prefectus et patricius filius noster Liberius [b 1Kb] in Arausica ciuitate fidelissima deuotione construxit, Deo propitiante et ipso inuitante conuenissemus, et de rebus que ad ecclesiasticam regulam pertinent, inter  nos spiritalis fuisset oborta collatio; peruenit ad nos esse aliquos, qui de gratia et libero arbitrio per simplicitatem minus caute, et non secundum fidei catholice regulam, sentire uelint. Unde id nobis, secundum admonitionem et auctoritatem sedis apostolice [c 1Kb] , iustum ac rationabile uisum, ut pauca capitula ab apostolica nobis sede transmissa [d 1Kb] , que ab  antiquis Patribus de sanctarum Scripturarum uoluminibus in hac precipue causa collecta sunt, ad docendos eos qui aliter quam oportet sentiunt, ab omnibus obseruanda, proferre et manibus nostris subscribere deberemus: quibus lectis, qui hucusque non sicut oportebat de gratia et libero arbitrio credidit, ad ea que fidei catholice conueniunt animum suum inclinare non differat.



CAPITULA [a 2Kb] .

I. [b 1Kb] Si quis per offensam preuaricationis Ade non totum, id est secundum corpus et animam, in deterius dicit hominem commutatum, sed anime libertate illesa durante, corpus tantummodo corruptioni credit obnoxium [c 1Kb] , Pelagii errore deceptus, aduersatur  Scripture dicenti: Anima que peccauerit [peccat] ipsa morietur ; et: Nescitis quoniam cui exhibetis uos seruos ad obediendum, serui estis eius cui obeditis ? et: A quo quis superatur eius et seruus addicitur .

II. Si quis soli Ade preuaricationem suam, non et eius propagini, asserit nocuisse; aut certe mortem tantum corporis, que pena peccati est, non autem et peccatum, quod mors est anime, per unum hominem in omne genus humanum transisse testatur, iniustitiam Deo dabit, contradicens Apostolo dicenti: Per unum hominem peccatum intrauit in mundum, et per peccatum mors, et ita in omnes homines mors [1 1Kb] pertransiit, in quo omnes peccauerunt  [d 1Kb] .

III. Si quis ad inuocationem humanam [inuocatione humana] gratiam Dei dicit posse conferri, non autem  ipsam gratiam facere, ut inuocetur a nobis, contradicit Isaie prophete uel Apostolo idem dicenti: Inuentus sum a non querentibus me; palam apparui his qui me non interrogabant [interrogauerunt] .

Iu. Si quis ut a peccato purgemur, uoluntatem nostram Deum exspectare contendit, non autem ut etiam [iam] purgari uelimus, per sancti Spiritus infusionem et operationem in nos fieri confitetur, resistit ipsi Spiritui sancto per Salomonem [2 1Kb] dicenti [et Apostolo dicenti]: Preparatur uoluntas a Domino  ; et Apostolo salubriter predicanti [3 1Kb] : Deus est qui operatur in uobis et uelle et perficere pro bona uoluntate .

u. Si quis sicut augmentum, ita etiam initium fidei, ipsumque credulitatis [4 1Kb] affectum, quo in eum credimus qui iustificat impium, et ad generationem sacri baptismatis, peruenimus, non per gratie donum, id est per inspirationem Spiritus sancti corrigentem uoluntatem nostram ab infidelitate ad fidem, ab impietate ad pietatem, sed naturaliter [et naturaliter] nobis inesse dicit, apostolicis dogmatibus aduersarius approbatur, beato Paulo docente: Confidimus, quia qui cepit in nobis bonum opus, perficiet usque in diem Domini nostri Iesu Christi ; et illud: uobis datum est pro Christo non  solum ut in eum credatis, sed etiam ut pro illo patiamini ; et: Gratia salui facti estis per fidem, et hoc non ex uobis; Dei enim donum est . Qui enim fidem qua in Deum credimus dicunt esse naturalem, omnes eos, qui ab Ecclesia Christi alieni sunt, quodammodo fideles esse definiunt [e 1Kb] .

uI. Si quis sine gratia Dei credentibus, uolentibus, desiderantibus, conantibus, laborantibus [5 1Kb] , uigilantibus, studentibus, petentibus, querentibus, pulsantibus nobis misericordiam dicit conferri diuinitus; non autem ut credamus, uelimus, uel hec omnia, sicut oportet, agere ualeamus, per infusionem et inspirationem sancti Spiritus in nobis fieri confitetur [6 1Kb] et aut humilitati aut obedientie humane subiungit gratie adiutorium, nec ut obedientes et humiles  simus ipsius gratie donum esse consentit, resistit Apostolo dicenti: Quid habes quod non accepisti ? et: Gratia Dei sum id quod sum .

uII. Si quis per nature uigorem bonum aliquid, quod ad salutem pertinet uite eterne, cogitare ut expedit, aut eligere, siue salutari [saluari], id est euangelice [7 1Kb] predicationi consentire posse confirmat absque illuminatione et inspiratione Spiritus sancti, qui dat omnibus suauitatem in consentiendo et credendo ueritati, heretico fallitur spiritu, non intelligens uocem Dei in Euangelio dicentis: Sine me nichil  potestis facere ; et illud Apostoli: Non quod idonei simus cogitare aliquid a nobis, quasi ex nobis, sed sufficientia nostra ex Deo est  [a 1Kb] .

uIII. Si quis alios misericordia , alios uero per liberum arbitrium, quod in omnibus, qui de preuaricatione primi hominis nati sunt, constat esse uitiatum, ad gratiam baptismi posse uenire contendit, a recta fide probatur alienus. Is enim omnium liberum arbitrium per peccatum primi hominis asserit infirmatum; aut certe ita lesum putat, ut tamen quidam ualeant sine reuelatione Dei mysterium salutis eterne per semetipsos posse conquirere. Quod quam sit contrarium, ipse Dominus probat, qui non aliquos, sed neminem ad se posse uenire testatur, nisi quem Pater attraxerit,  sicut et Petro dicit: Beatus es, Simon Bariona, quia caro et sanguis non reuelauit tibi, sed Pater meus qui in celis est; et Apostolus: Nemo potest dicere Dominum Iesum [Iesum Christum] nisi in Spiritu sancto .

IX. [b 1Kb] Diuini est muneris , cum et recte cogitamus, et pedes nostros a falsitate et iniustitia continemus. Quoties enim bona agimus, Deus in nobis atque nobiscum ut operemur operatur [c 1Kb] .

X. Adiutorium Dei etiam renatis ac sanctis [1 1Kb] semper est implorandum, ut ad finem bonum peruenire, uel in bono possint opere perdurare.

XI. Nemo quidquam Domino recte uouerit, nisi ab ipso acceperit quod uoueret [2 1Kb] sicut legitur: Que de  manu tua accepimus damus tibi  [d 1Kb] .

XII. Tales nos amat Deus, quales futuri sumus ipsius dono, non quales sumus nostro merito [e 1Kb] .

XIII. Arbitrium uoluntatis [libertatis] [3 1Kb] in primo homine infirmatum nisi per gratiam baptismi non potest reparari: quod amissum, nisi a quo potuit dari, non potest reddi. Unde ueritas ipsa dicit: Si uos Filius liberauit [liberauerit], tunc uere liberi eritis [f 1Kb] .

XIu. Nullus miser de quacunque [quantacunque] miseria liberatur, nisi qui Dei misericordia preuenitur, sicut dicit Psalmista: Cito anticipet [cite antecepit] nos misericordia tua, Domine ; et illud: Deus meus, misericordia eius preueniet me   [g 1Kb] .

 Xu. Ab eo quod formauit Deus mutatus est Adam, sed in peius per [propter] iniquitatem suam: ab eo quod operata est iniquitas mutatur fidelis, sed in melius per gratiam Dei. Illa ergo mutatio fuit preuaricatoris primi; hec secundum Psalmistam: Mutatio est [4 1Kb] dextere excelsi  [h 1Kb] .

XuI. Nemo ex eo [in eo] quod uidetur habere glorietur, tanquam non acceperit; aut ideo se putet accepisse quia littera extrinsecus, uel ut legeretur apparuit, uel ut audiretur sonuit. Nam sicut Apostolus dicit: Si per legem iustitia, ergo Christus gratis mortuus est. Ascendens in altum captiuauit captiuitatem, dedit dona hominibus . Inde habet quicunque habet. Quisquis autem se inde habere negat; aut uere non habet, aut id quod uidetur  habere [habet] aufertur [auferetur] ab eo [i 1Kb] .

XuII. Fortitudinem gentilium mundana cupiditas, fortitudinem autem Christianorum Dei caritas facit, que diffusa est in cordibus nostris, non per uoluntatis arbitrium quod est in nobis [nobis], sed per Spiritum sanctum qui datus est nobis [i 1Kb] .

XuIII. Nullis meritis gratiam [Dei] preuenientibus , debetur merces bonis operibus si fiant; sed gratia que non debetur precedit ut fiant.

XIX. Natura humana , etiamsi in illa integritate in qua est condita permaneret, nullo modo seipsam, creatore suo non adiuuante, seruaret. Unde cum sine Dei gratia salutem non possit custodire quam accepit, quomodo sine Dei gratia poterit  reparare quod perdidit [k 1Kb] ?

XX. Multa Deus facit in homine bona, que non facit homo; nulla uero facit homo bona que non Deus prestat ut faciat homo [l 1Kb] .

XXI. Sicut eis qui uolentes in lege iustificari , et a gratia exciderunt, uerissime dicit Apostolus: Si in lege [ex lege] iustitia est, ergo Christus gratis mortuus est ; sic eis qui gratiam, quam commendat et percipit fides Christi, putant esse naturam, uerissime dicitur: Si per naturam iustitia est, ergo Christus gratis mortuus est. Iam hic enim erat lex, et non iustificabat; [5 1Kb] iam hic erat et natura, et non iustificabat. Ideo Christus non gratis mortuus est [m 1Kb] , ut et lex per illum impleretur qui  dixit: Non ueni legem soluere, sed adimplere ; et natura per Adam perdita per illum repararetur, qui dixit uenisse se querere et saluare quod perierat [a 1Kb] .

XXII. Nemo habet de suo, nisi mendacium et peccatum. Si quid autem habet homo ueritatis atque iustitie, ab illo fonte est, quem debemus sitire in hac eremo, ut ex eo quasi guttis quibusdam irrorati non deficiamus in uia [b 1Kb] .

XXIII. Suam uoluntatem homines faciant, non Dei, quando id agunt quod Deo displicet. Quando autem [ita] id [ita] faciunt quod uolunt, ut diuine seruiant uoluntati, quamuis uolentes agant [1 1Kb] , illius tamen uoluntas est, a quo et preparatur et iubetur quod uolunt [c 1Kb] .

XXIu. Ita sunt in uite palmites , ut uiti nichil conferant, sed inde accipiant unde uiuant: sic quippe uitis est in palmitibus, ut uitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utcunque [2 1Kb] , non Christo [3 1Kb] . Nam preciso palmite, potest de uiua radice alius pullulare. Qui autem precisus est, sine radice non potest uiuere [d 1Kb] .

XXu. Prorsus donum Dei est diligere Deum . Ipse ut diligeretur dedit, qui non dilectus diligit. Displicentes amati sumus, ut fieret in nobis unde placeremus. Diffundit enim caritatem in cordibus nostris Spiritus Patris et Filii, quem cum Patre amamus et Filio [e 1Kb] .

Ac sic secundum suprascriptas sanctarum Scripturarum  sententias, uel antiquorum Patrum definitiones, hoc Deo propitiante et predicare debemus et credere, quod per peccatum primi hominis inclinatum et attenuatum fuerit liberum arbitrium, ut nullus postea aut diligere Deum, sicut oportuit, aut credere in Deum, aut operari propter Deum quod bonum est possit, nisi eum gratia misericordie diuine preuenerit. Unde et Abel iusto, et Ne, et Abrahe et Isaac, et Iacob, et omni antiquorum Patrum multitudini, illam preclaram fidem, quam in ipsorum laude predicat apostolus Paulus , non per bonum nature, quod prius in Adam datum fuerat, sed per gratiam Dei credimus fuisse collatam. Quam gratiam, etiam post aduentum Domini, omnibus qui baptizari desiderant, non in libero arbitrio haberi, sed Christi  nouimus simul et credimus largitate conferri, secundum illud quod sepe iam dictum est, et quod predicat  Paulus apostolus: uobis datum est pro Christo, non solum ut in eum credatis, sed etiam ut pro illo patiamini ; et illud: Deus qui cepit in uobis bonum opus, perficiet usque in diem Domini nostri Iesu Christi ; et illud: Gratia salui facti estis per fidem, et hoc non ex uobis; Dei enim donum est . Et quod de seipso ait Apostolus: Misericordiam consecutus sum, ut fidelis essem . Non dixit quia eram, sed ut essem; et illud; Quid habes quod non accepisti ; et illud: Omne datum bonum, et omne donum perfectum desursum est, descendens a Patre luminum ; et illud: Nemo habet quidquam, nisi illi datum fuerit desuper [f 1Kb] . Innumerabilia sunt sanctarum Scripturarum testimonia, que possunt ad probandam gratiam proferri; sed breuitatis  studio pretermissa sunt, quia et reuera cui pauca non sufficiunt, plura non proderunt.

Hoc etiam secundum fidem catholicam credimus, quod accepta per baptismum gratia [4 1Kb] omnes baptizati, Christo auxiliante et cooperante, que ad salutem anime pertinent possint et debeant, si fideliter laborare uoluerint, adimplere.

Aliquos uero ad malum diuina potestate predestinatos esse non solum non credimus, sed etiam, si sunt qui tantum malum credere uelint, cum omni detestatione illis anathema dicimus.

Hoc etiam salubriter profitemur, et credimus, quod in omni opere bono non nos incipimus, et postea per Dei misericordiam adiuuamur; sed ipse nobis, nullis  precedentibus bonis meritis, et fidem et amorem sui prius inspirat, ut et baptismi sacramenta fideliter requiramus, et post baptismum cum ipsius adiutorio ea que sibi sunt placita implere possimus. Unde manifestissime credendum est, quod et illius latronis, quem Dominus ad paradisi patriam reuocauit , et Cornelii centurionis ad quem angelus Domini missus est , et Zacchei, qui ipsum Dominum suscipere meruit , illa tam admirabilis fides non fuit de natura, sed diuine largitatis donum [5 1Kb] .

Et quia definitionem antiquorum Patrum, nostramque, que [6 1Kb] subscripta est, non solum religiosis, sed etiam laicis medicamentum esse et desideramus et cupimus; placuit ut eam etiam et illustres ac magnifici  uiri, qui nobiscum ad prefatam festiuitatem conuenerunt, propria manu subscriberent.



SUBSCRIPTIONES EPISCOPORUM ET ILLUSTRIUM uIRORUM [a 1Kb] .


Cesarius [b 1Kb] in Christi nomine episcopus constitutionem nostram relegi et subscripsi. Not. sub die u nonas Iulias, Decio iuniore [1 1Kb] u. c. consule. Iulianus Amartolus episcopus relegi et subscripsi. Constantius in Christi nomine consensi et subscripsi. Cyprianus [c 1Kb] in Christi nomine episcopus consensi et subscripsi. [d 1Kb] Eucherius in Christi nomine episcopus consensi et subscripsi. Item Eucherius [e 1Kb] in Christi nomine episcopus consensi et subscripsi. Heraclius in Christi nomine episcopus subscripsi. Principius in Christi nomine episcopus consensi et subscripsi. Philagrius in Christi nomine episcopus consensi et subscripsi.  Maximus in Christi nomine episcopus consensi et subscripsi. Pretextatus in Christi nomine episcopus consensi et subscripsi. Alethius in Christi nomine episcopus consensi et subscripsi. Lupercianus in Christi nomine episcopus consensi et subscripsi. uindemialis in Christi nomine episcopus consensi et subscripsi. [f 2Kb] Petrus Marcellinus Felix Liberius u. c. et illustris prefectus pretorii Galliarum, atque patricius, consentiens subscripsi. Syagrius uir illustris consensi et subscripsi. Opilio uir illustris consensi et subscripsi. Pantagathus uir illustris consensi et subscripsi. Deodatus uir illustris consentiens subscripsi. Cariatto uir illustris consentiens subscripsi. Marcellus uir illustris consentiens subscripsi. Namatius uir illustris consensi et subscripsi [g 1Kb] .





APPENDIX AD OPERA S. CAESARII. 



EXHORTATIO S. CAESARII Ad tenendam uel custodiendam caritatem.



Ostendit etiam admonitio ista quod nullus se unquam in ueritate poterit excusare quod ueram caritatem habere non possit. Aliquas enim sententias de homilia S. Augustini quam de caritate scripsit, prout nobis opportunum uisum est, huic sermoni credimus inserendas.

Quod uobis uere caritatis bonum tam frequenter insinuamus, fratres karissimi, illa uel maxime res facit, quia precipuum ac peculiare Domini mandatum est, et nichil est quod dulcius habere, et cum Dei adiutorio facilius uel felicius possit implere; in animo enim nostra res agitur, in quo si aliquid mali non intromittat uoluntas, locum inuenire non possit iniquitas, et ubi si radix omnium malorum cupiditas non  fuerit, radix omnium bonorum caritas deesse non poterit. Prima et singularis diuine misericordie causa est, quod per Spiritum sanctum ita ipsa caritas diffunditur in cordibus omnium Christianorum, ut eam si uelint, possint iugiter custodire, et dulcedinem illius incessabiliter satiare, et quia contraria solent sanare contraria, et nichil ita est aduersum uel contrarium caritati, que fundamentum est omnium bonorum, quam cupiditas, que radix est omnium malorum, et iste due simul esse nullatenus possunt, quia reuera dulcedini non conuenit cum amaritudine, nec luci cum tenebris, nec uite cum morte; quicunque in se radicem cupiditatis dominari cognoscit, imploret Dei adiutorium ut possit stirpare [exstirpare] cupiditatem et plantare caritatem; hoc enim qui fideliter fecerit, omnia Dei precepta cum gaudio et exsultatione complebit, quia quoties et aliqua  amaritudo seculi superuenerit, preualere eam in illo caritatis dulcedo non permittit, et sic ei uera caritas insinuat dulcedinem omnium bonorum celestium, ut eum patienter faciat tolerare amaritudinem terrenorum. Secunda causa est, quia tam leuis est sarcina caritatis, ut non premere, sed leuare consueuerit; qui enim illam quomodo a Christo accepit, cum ipsius adiutorio seruare uoluerit, nec pedibus currendo, nec manibus operando fatigationem sentire, nec in humeros suos aliquas graues sarcinas portando poterit laborare: quia et quandiu se aliquibus duris operibus pro amore caritatis exercet, dulcedo amoris ipsius eum laborare non sinet, quia quidquam [quidquid] non amanti graue est, amanti suaue ac lene est. Teneat ergo unusquisque bonam uoluntatem, et omnes homines sicut seipsum diligat, et quod sibi ab aliis fieri optat, hoc aliis fieri uelit, pro bonis oret, ut a Domino custodiantur; pro mediocribus, ut meliores fiant; pro malis, ut cito se corrigant; et in omnibus peccatoribus uitia potius  quam ipsos homines odio habeat, et ad uicem bonorum medicorum morbum oderit, non egrotum. Nam qui in peccatoribus uel quibuscunque inimicis suis magis ipsos quam uitia eorum odio habet, aut in presenti eos desiderat puniri, aut in futuro eterno incendio concremari, que res quam exsecranda et abominabilis sit, euidenter sancta caritas uestra cognoscit. Boni Christiani uero omnes inimicos suos magis corrigi quam perire desiderant, et pro ineffabili bonitate student nec illis nec aliis maledicere, propter illud quod scriptum est: Neque maledici regnum Dei possidebunt; nunquam iurare, quia scriptum est: uir multum iurans implebitur iniquitate, et non discedet de domo illius plaga. Quod autem dicit de domo illius non discedere plagam, non de domo terrena, sed de anima intelligendum est, que templum est Dei. Studeat etiam nunquam mentiri, quia scriptum est: Os quod mentitur occidit animam; et, perdes eos qui loquuntur mendacium. Iustitiam tenere  contendat propter illud: Beati qui custodiunt iudicium et faciunt iustitiam omni tempore. Charitatem tenere toto corde festinet, quia caritas angelos, [angelis] facit consimiles. Hec omnia que suggessi et breuia sunt, ut possint memoriter retineri, et tam suauia uel dulcia, uel debeant, Deo auxiliante, operibus adimpleri. Ecce in his omnibus uere ac perfecte caritatis operibus, sicut iam dictum est, nichil aut manibus aut pedibus agitur, ut se aliquis per impossibilitatem aut infirmitatem excusare conetur. Cum enim et cupiditas omni amaritudine amarior, et caritas omni dulcedine dulcior sit, quare durum et asperum iugum auaritie cum tantis periculis ac laboribus homines portare uolunt, ut dulce onus Christi et suaue iugum ipsius de ceruicibus suis excutiant? Contra ista que caritati uestre suggessi nullus quicunque uoluerit, similem poterit excusationem pretendere, ut se dicat aliquis ea non posse perficere. Non enim ei dicitur: Ieiuna plus quam potes, uigila plus quam preuales, nec hoc ei imponitur, ut a uino  uel a carnibus abstineat, si hoc infirmitas corporis sui non tolerat; et si forte non preualet esse perfectus, non cogitur uendere omnia sua et dare pauperibus; et si uirgo non potest esse, non ad hoc premitur ut uxorem non permittatur accipere. In his enim omnibus que ad corporis fatigationem pertinent, nullus Christianorum inuitus cogitur; sed qui potest implere, Deo gratias agat; qui uero non potest implere, caritatem ueram teneat et in ipsa habeat omnia, quia sine istis operibus que supra commemorata sunt, caritas sufficit sibi, illa uero bona opera sine caritate prodesse omnino non poterunt. Hoc totum ideo iterum atque iterum dico, fratres karissimi, ut plenius possitis agnoscere quia nullus se poterit excusare, quod Dei precepta non possit implere; quia quando se de illis in quibus corpus laborat excusare tentauerit, ab illis que in animi uirtute consistunt, et precipue a caritate in qua continentur  omnia bona, nichil poterit pretendere, quod ea non possit Deo auxiliante perficere. Et ideo qui ueram caritatem noluerit retinere, non inuenit quod in ueritate aliis, sed quod sibi debeat imputare. Tenete ergo, fratres karissimi, dulce ac salubre uinculum caritatis, sine qua diues pauper est, et cum qua pauper diues est. Diues, si caritatem non habet, quid habet? pauper, si caritatem habet, quid non habet? Et quia, sicut dicit Ioannes euangelista, caritas Deus est, quid pauperi deesse poterit, si per caritatem Deum habere meruerit? Et contra quid diuiti terrena facultas proderit, si Deum habere non meruerit? Amate ergo et tenete caritatem, fratres karissimi, sine qua nunquam ullus Deum uidebit. Nolite uobis sine caritate blandiri, etiamsi reliqua bona opera perfeceritis; sed timete illud quod scriptum est: Qui uniuersam legem seruauerit, offendit autem in uno, factus est omnium reus, quod est hoc unum, nisi uera et perfecta caritas, de qua iterum Apostolus dixit: Omnis lex uno sermone impletur, Diliges  proximum tuum sicut teipsum. Nam in tantum reliqua opera sine caritate nichil prosunt, ut libera uoce clamet Apostolus, Si distribuero in cibos pauperum omnes facultates meas, et tradidero corpus meum ut ardeam, caritatem autem non habuero, nichil mihi prodest. Et ideo quia ipsa est uera caritas que omnes homines diligit, qui se cognoscit uel unum hominem odio habere, festinet amaritudinem fellis euomere, ut dulcedinem in se caritatis mereatur excipere, quia sine illa nec ieiunia, nec uigilie, nec orationes, nec eleemosyna, nec fides atque uirginitas ullum hominem adiuuare possunt.

Et quia de caritate nos admonens Apostolus dixit: In caritate radicati et fundati, et radix omnium bonorum est caritas, euidentissime constat quod quomodo quelibet arbor pulchra et amena et floribus ac fructibus plena, si in ea radix uiua non fuerit, omnis eius pulchritudo arescet: ita et quilibet Christianus si reliqua bona opera tanquam in ramis se habere  monstrauerit, et de ipsis sine caritate presumens radicem ipsius caritatis habere noluerit, sine ullis fructibus sterilis remanebit. uera enim caritas in aduersitatibus tolerat, in prosperitatibus temperat, in duris passionibus fortis, in bonis operibus hilaris, in tentatione tutissima, inter ueros fratres dulcissima, inter falsos patientissima, inter insidias innocens, inter iniquitates gemens, in ueritate respirans, casta in Susanna in uirum, in Anna post uirum, in Maria propter uirum, humilis in Petro ad obediendum, libera in Paulo ad arguendum, huna [forte humana] in Christianis ad confitendum, diuina in Christo ad ignoscendum. uera enim caritas, fratres karissimi, anima est omnium Scripturarum, prophetie uirtus, scientie solidamentum, fidei fructus, diuitie pauperum, uita morientium. Hanc ergo fideliter retinete, corde et tota animi uirtute diligite, huic iugiter adherete. Suauis enim est Dominus et omni dulcedine dulcior; societas ipsius non habet amaritudinem,  conuersatio ipsius non habet dolum. Si illam uolueritis ex integro corde tenere, et in hoc seculo uos faciet cum gaudio Dei precepta perficere, et in futuro ad premia eterna peruenire, quod ipse prestare dignetur qui regnat in secula.



EPISTOLA S. CAESARII AD QUOSDAM GERMANOS.

uereor, uenerabiles filii, ne, dum uobis pro conseruanda quiete uel pudicitia rustico imperitoque sermone aliquid presumo suggerere, apud illos qui nesciunt quanta sit uirtus caritatis, notam uidear presumptionis incurrere. Ego enim licet et peccatorum meorum sim conscius, et uestre puritatis non sim ignarus, presumo tamen tepidus admonere feruentes, lentus et negligens incitare currentes, languidus sanis consilium dare, et in uia remanens ad eterne patrie desiderium uos prouocare; et quia secundum sanctum uotum uestrum frequentius uos  uisitare non ualeo, hanc admonitiunculam serenitati uestre ad uicem presentie mee pie et humiliter transmitto. Sed hanc presumptionem, sicut dixi, ipsa mihi caritas ingerit que timere non nouit. Ideo rogo uos, uenerabiles filii, ut audacie mee ueniam dantes, quecunque suggero patienter et benigne suscipiatis; et consulentes rusticitati uel uerecundie mee qualemcunque exhortationem meam secretius relegite, nulli alii tribuentes, ne cuiuscunque erudite aures sermonis nostri asperitate feriantur. Nos enim Deo propitio licet nichil sinistrum de uestra conuersatione sanctissima sciamus, tamen propter multiplices laqueos inimici de quo dicitur, Cui sunt nomina mille, nocendi artes mille; propter illius ergo uenenosas astutias et male blandas concupiscentias sanctam uestram conscientiam qualibuscunque, etsi tepidis, sermonibus admonemus, et licet minus idonei bellatores arma uobis spiritalia contra ignitas sagittas diaboli prouidemus. Gaudete et exsultate in Domino, uenerabiles filii, et gratias illi iugiter uberes  agite, qui uos de tenebrosa seculi huius conuersatione ad portum quietis et religionis attrahere et prouocare dignatus est. Cogitare, fratres, iugiter unde existis et ubi peruenire meruistis. Reliquistis fideliter mundi tenebras; et lucem Christi feliciter uidere cepistis; contempsistis libidinis incendium, et ad castitatis refrigerium peruenistis; respuistis gulam, et abstinentiam elegistis; respuistis auaritiam atque luxuriam, et castitatem uel misericordiam tenuistis. Sed rogo uos, uenerabiles filii, ut quantum estis securi de preteritis, tantum sitis solliciti de futuris. Omnia enim crimina uel peccata cito ad nos reuertuntur, si non quotidie bonis operibus expugnantur. Audite apostolum Petrum dicentem: Sobrii estote et uigilate, quia aduersarius uester diabolus tanquam leo rugiens circuit querens aliquem deuorare. Quandiu in hoc corpore uiuimus, diu noctuque Christo adiutore uel duce contra diabolum repugnemus. Sunt enim aliqui quod  peius est negligentes et tepidi qui de solo Christianitatis uocabulo gloriantur, et putant quod illis sufficiat uestem mutasse et religionis habitum suscepisse, nescientes illud propheticum: Fili, accedens ad seruitutem Dei, sta in iustitia et timore, et prepara animam tuam ad tentationem; nec sententiam Psalmiste considerantes: Propter uerba labiorum tuorum ego custodiui uias duras; et illud quod Apostolus dixit: Per multas tribulationes oportet nos intrare in regnum celorum. uestes enim seculares deponere, et religiosas uno die indui aut unius hore momento possumus; mores uero bonos iugiter tenere, uel contra male dulcis seculi uoluptates huius, quandiu uiuimus, Christo adiutore laborare debemus, quia non qui ceperit, sed qui perseuerauerit usque in finem, hic saluus erit. Imprimis ergo anima que religionem seruare desiderat, gulam uincere et ebrietatem uitare tota fidei uirtute contendat, et attemperatum conuiuium, mensam mediocrem habeat, ut caro illius  nec nimietate abstinentie debilitetur, nec per deliciarum abundantiam ad luxuriam prouocetur, deinde profundum humilitatis iaciat fundamentum, linguam refrenet, detractionem quasi uenenum fugiat, uerba otiosa nec ipse proferat, nec ab alio prolata auribus suis libenter dimittat; uestimentorum habitum nec nimis abiectum, nec mutabiliter pomposum aut periculosa elegantia habere consuescat. Lectionem aut ipse frequenter legat, aut legentis uerba tota pectoris auiditate suscipiat. De diuinis Scripturarum fontibus iugiter aquam salutis hauriat, illam utique de qua Dominus dicit: Qui credit in me, flumina de uentre eius fluent aque uiue. De paradisi etiam floribus, hoc est sanctarum Scripturarum sensibus, anima sancta se iugiter ornare contendat, et in ipsis pretiosis margaritis auribus suis indesinenter impendat, ex ipsis annulos et dextralia, dum exercet opera bona, sibi componat. Ibi castitatis ornamenta, ibi compunctionis holocausta requiramus. Qui uero religionem  immaculato corde et puro corpore conseruare desiderat, aut nunquam in publicum aut certe non nisi pro grandi et euitabili [ineuitabili] necessitate procedat. Nec dicat aliquis: Sufficit mihi conscientia mea. Dicat sibi quisque quod ipsi placuerit: misera et satis odibilis Deo est excusatio ista, que magis de impudicitia quam de conscientia bona procedit. Nam quando prime familiaritatis aut uir aut femina cum uiro esse ceperit, satis uerecunda et quasi sancta esse cognoscitur. Sed quia subtrahit imprimis diabolus machinamenta sua donec paulatim assidua familiaritate crescente inter ambos inimica nutriunt [nutriat], Callidus enim hostis facit illos sibi inuicem paruo tempore deseruire, sine ulla ratione libidinis, sine ullo dispendio castitatis, et ita illos falsa securitate circumuenit, ut eos quasi in blanda tranquillitate, uelut duas nauiculas producat in altum, et dum se putant esse securos, nec ieiuniorum quasi reorum adiutorium petunt; cumque eos securos fecerit, in  seipsos elidens subito illos tempestate demergit, et in uulnificos amplexus impingens simul uno ictu mortificat. Tandiu subito igne [subditos ignes] sine ullis flammis occultat, donec duas faculas iungens simul iam ambas accendat. Sic explicat diabolus quod prestare antea uidebatur, sic quasi de simplici caritate amorem conflat illicitum, dum imprimis contemptus est cedere, sic ualet amplius occupare. Ecce securus est quisque de conscientia sua, quod cum aliquem uiderit scandalizare de ipso non possit? Nunquid quomodo conscientiam suam nouit, sic uoluntatem alterius uidet? Ecce tuus oculus simpliciter uidet, et forte ille crudeliter concupiscit. De tua possibilitate gaudes, et de illius ruina non times. Si enim tu te nimium familiarem prebueris, alterius concupiscentiam nutris. Etiamsi ipse non pecces, alium tamen perdes, et erit tibi causa etiam sine causa ut te libido maculet aliena. Nolite, queso uos, nolite quibuscunque occasionem dare, aut familiaritatem tribuere, ne forte cuiuscunque concupiscentia  in uos mala succensa alibi incipiat querere quod in uobis non potuit. Sed forte dicit: Securus sum de conscientia mea. Absit ut hoc de ore religioso procedat: iam enim cecidit qui de sua uirginitate confidit. Libidinem si Christo adiuuante desiderat uincere, certissime nouerit, qui indignam familiaritatem non subuertit aut se aut alium cito perdet. Sed forte dicit aliquis: Ideo familiaritatem non fugio quia uolo habere quod uincam, aduersarium meum cupio tenere captiuum. uide ne contra te aduersarius incipiat rebellare. uide ne te ducat captiuitas ista captiuum. Audi Apostolum dicentem: Fugite fornicationem; contra reliqua uitia oportet nos omni uirtute resistere, contra libidinem uero non expedit repugnare, sed fugere. Esto ergo libidinis fugitiuus, si uis castitatis pugnator esse egregius. Sed quod dixi diligenter attendite, quando solus aliquis stimulis libidinis incitatur, Christo adiuuante repugnet quantum preualet contra se, quia non habet quo possit  fugere; quando uero per alterius sodalitatem, opportunam tamen, uoluptati diabolus subministrat, ipsam familiaritatem quantum preualet, sicut superius dixi, anima sancta refugiat. Ac sic quando aliquis in seipso tentatur, sibi ipse Deo adiuuante resistat, quando per alterius societatem uel leue conscientia titillatur, quasi serpentem uenenatum quanta potest celeritate refugiat. Sed ut hec omnia seruare possimus, abstinentiam rationalem teneamus, quia uera est illius sanctissimi uiri sententia: Prout continueris uentrem, ita et uenenosos motus eius, humilitatem etiam ueram quantum possumus seruemus. Non enim carnis integritas seruatur, ubi animus superbie tumore corrumpitur, precipue sic [ubi] et iracundie flamma frequenter surgit, castitas et uirginitas [uirginitatis] flores cito consumit. Caste enim Deo deuota anima non solum extraneorum, sed etiam parentum suorum assiduam familiaritatem aut ad se ueniendi, aut ipse ad illos ambulandi, habere non  declinet [F. leg. debet, ut col. 1131, lin. 41], ne aut quod non oportet aut quod non expedit dicat, aut castitati potest esse contrarium uideat. Si enim uasa que in ecclesia offeruntur, aut in sacrosancto altario ponuntur, sancta ab omnibus appellantur, et fas non est ut de ecclesia postmodum in domum laicam reuocentur aut usibus humanis aptentur; si tantam dignitatem habent uasa que nec intellectum possunt habere nec sensum, putas qualem dignitatem apud Deum habet ad ipsius imaginem procreata? Sunt [sicut] ergo uasa sancta humanis usibus seruitura, nec possunt nec debent de ecclesia reuocari, sic religiosum quemquam non oportet, non decet, non expedit, parentum suorum obligationibus implicari, aut quorumcunque extraneorum perniciosa familiaritate constringi. Illud ante omnia admoneo, ut inuidie malum quasi uenenum uipereum fugiatis, et inter uos inuicem per sancta colloquia, medicamenta spiritualia preparetis. Sunt enim, quod peius est, aliqui, Add. qui] quando se pariter iungunt, magna [Lege magis]  sibi, detrahendo uel contra prepositum murmurando, uulnera faciunt, quam spiritalia medicamenta componunt. uos uero, sancti ac uenerabiles filii, si aliquem uidetis pusi lanimem, consolationem impendite; si superbientem, humilitatis medicamentum apponite; si iracundum uideritis, refrigerium patientie ministrate. Si nobiles nati estis, magis de religionis humilitate quam de seculi dignitate gaudete. Et sic terrenam substantiam dispensate, ut inde spiritales pennas et bene cito tribuendo habere possitis, et non aliquid uobis reseruando aut tardius erogando carnales compedes habeatis. Terrena enim substantia si tardius erogatur, anime pennas quasi ui aut coactus [F. leg. quasi uisco] illigare cognoscitur, quia uerum est illud quod scriptum est: Impedimenta mundi fecerunt eos miseros. Si quis uero pauper fuit antequam religionem sanctam assumpserit, Deo debet gratias agere, qui illum mundi huius facultatibus noluit illigare. Multos enim, quod peius est, ita sue facultates ligatos  tenent, ut ad eternam patriam redire non possint. uos uero iam in hoc seculo Christo propitio felices estis, qui facultates simul et uoluptates seculi istius, non solum corde, sed etiam corpore contempsistis. Tenete ergo manus in aratrum, et nolite respicere retro; et quia in tecto perfectionis ascendere meruistis, non uos inde deponat seculi istius uoluptas. Mementote uxoris Loth, quia [uel que] retro respiciens uersa est in statuam salis. Nunquam iuramentum, nunquam maledictum de ore uestro procedat. Non solum corpora, sed etiam corda uestra, omni sollicitudine custodite, propter illud quod scriptum est: Omni custodia serua cor tuum, et illud quod Dominus in Euangelio dicit: De corde enim exeunt cogitationes male. Si enim in corde nichil male cogitatur, quidquid sanctum est ex ore protertur, quia, sicut scriptum est. Ex abundantia cordis os loquitur. Hoc enim lingua proferre consueuit, quod ex officina cordis conscientia ministrauerit. Et ideo si ex ore uultis bona proferre, semper in corde  que sancta sunt cogitate. Sic lectioni et orationi debetis incumbere, ut interdum etiam manibus possitis aliquid exercere, precipue tamen usque ad horam tertiam lectioni uacare consuescite, et meliorem diei partem sancto operi dedicate. Oratio ipsa cum silentio procedat ex corde, ut uix audiatur in ore. Nam qui alta uoce orare uoluerit, et sibi et alteri multum nocet, dum per garrulitatem alterius mentem ab oratione sancta et secreta suspendit. Et in ipsis operibus que manibus exercetis secularia et pomposa indumenta, que non utilitati, sed uanitati seruiunt, fastidite atque contemnite, ut etiam in ipsis terrenis operibus possitis quidquid sobrietati et honestati conuenit exercere. Multi enim quod in moribus diligunt, hoc etiam in operibus ostendunt. Preparant sibi ornamenta secularia seculum diligentes et uoluptati uel luxurie seruientes. uobis uero, quibus mundus crucifixus est, nichil sit commune  cum talibus. [uidetur legend. Quibus ad] Ad luxuriam caro componitur uelut inimica et contraria a uestro preposito respuantur. Sunt enim quod peius est qui pro uanitate seculi istius plus student terrenis cupiditatibus operam dare, quam lectioni diuine insistere, dum uolunt stragula pulchra et picta tapetia, plumaria etiam et reliqua his similia cum ingenti sumptu et superflua expensa ad oculorum libidinem, nescientes illud quod Dominus per Ioannem euangelistam clamat et dicit: Nolite diligere mundum neque ea que in mundo sunt, quoniam omnis que [omne quod] in mundo est concupiscentia carnis et concupiscentia oculorum et ambitio seculi est. Quid prodest uirginitatem et integritatem corporis custodire, si oculorum concupiscentias noluerit euitare? Sunt etiam nonnulli qui etiam facultatibus suis maiorem partem parentibus et forte diuitibus quam pauperibus dare uolunt, et, non cogitant quod illis substantiam suam ad luxuriam tribuunt, se eterna mendicitate consumunt. Sed dicet aliquis: Ergo  despicere debeo parentes meos? Absit ut nos dicamus quod parentes tuos non debeas honorare: quomodo fieri potest ut parentes predicemus non amandos, qui inimicos dicimus diligendos? Ama parentes quantum potes, et si casti sunt et honesti, honorem illis semper impende, et de facultatibus tuis aliqua illis munuscula derelinque; totum uero quidquid est magis atque utilius usque in finem seculi profuturum pauperibus tribue, ut eleemosyna usque in diem iudicii pro refrigerio pauperum ad regna celorum [Add., transeat]. Quod minus dederis, poterunt sibi postmodum prouidere . Tu autem quod tibi minus per misericordiam preparaueris, in illo seculo nunquam poteris inuenire. Et tamen si sunt aliqui parentes qui aut uictu aut uestitu indigeant, mercedem apud Deum habemus, si illis inde [unde] possint sustentari tribueris. uenturi enim sumus ante tribunal eterni iudicis, et si bene egerimus, feliciter audiemus: uenite, benedicti Patris  mei, percipite regnum; quia esuriui et sitiui, etc; quandiu fecistis uni ex minimis istis, mihi fecistis. Non dixit: uenite, percipite regnum Dei quia parentum uestrorum diuitias cumulastis; quia illis unde luxurientes [luxurientur] in seculum dimisistis; non utique dixit, sed illud quod in Euangelio commemorat, quod et propheta ante predixerat: Dispersit, dedit pauperibus. Attendite, queso, dispersit, dedit pauperibus, non dixit diuitibus luxuriosis, non hoc seculum diligentes. Nam et ille diues de quo in Euangelio legimus, qui induebatur purpura et bysso, fratres suos diuites reliquit; sed ille postea guttam refrigerii in infernum ardens quesiuit et inuenire non potuit. uos uero, sancti et Deo digne anime, totum spiritaliter agite, et cui consecrastis animas uestras ipsi offerte, imo et reddite substantiam uestram. Dignum est ut a uobis accipiat terrena, qui uobis preparat eterna; ipse a uobis accipiat terrenam substantiam qui uobis contulit uirginitatis coronam; uos illi amplius debitores estis, quibus dedit ut illum  qui est immaculatus Agnus quocunque ierit sequi possitis. Sequitur quidem Christum cetera multitudo fidelium non quocunque ierit, sed quocunque ipsi poterint. Penitentes enim et coniugati possent per alias uias iustitie sequi Christum, preter, cum in uirginitatis decore procedit. Non enim habent quid faciunt ut uirgines sint, in quibus factum est ut uirgines esse non possint. uos uero, sancti filii, sequimini eum tenendo perseueranter quod uouistis ardenter. Cauete ne a uobis uirginitatis bonum pereat, cui facere nichil potestis ut redeat. Iterum atque iterum sancti et Deo dicate anime rogo et cum omni humilitate pro conseruando uirginitatis premio consilium dare presumo, ut familiaritatem incongruam a uobis uel a uestris totis uiribus repellere laboretis. Longe satis, longe sit pestis ista quam inordinata familiaritas iaculatur, non est in hac societate securitas que collisiones patitur, uelut  quibusdam fluctibus turbulentis in hac familiaritate non habitat amica concordia, que non nisi discordante inimicitia crescit. Nam ad conseruandam sancte religionis dignitatem securitas magis quam inordinata familiaritas testis sanctissima est. Attende, anima sancta; diligenter intellige quanta mala de inordinata familiaritate nascantur. Familiaritas enim cuiuslibet femine, si frequens esse ceperit, non nisi corruptionem seminat, uitia pullulat, libidinem concipit, ignominiam parat, porrigit furiam, lasciuiam pascit, petulantiam nutrit, casus exaltat, ruinas edificat, ripas erigit, precipitia aperit, periculis naufragat, naufragiis uilitat, perditione gaudet, intertum fouet, confusionem mercatur, thesaurizat opprobrium, criminationes exaggerat, excusationes inflammat, et cateruatim simul glomerantur numerose andagines [forte indagines] captionum, ac per infinita dedecora multiplicis mortis inuehit perniciem perditorum. Tot itaque et tam mala  perniciose familiaritatis nemo prosternit, nisi qui societatem unde periclitari possit aut difficile aut certe rariushabere contenderit. Nam sancta anima que secretum suum custodire uoluerit, assiduitatis malum to a animi uirtute fugiat. Ipsa sancta singularitas munimen illi inuictum esse sanctimonie, expugnatio fortis infamie, fortitudinis firmitas, et lasciuie petulantis infirmitas, proprietatis presidium, et infirmitatis excidium, anime uictoria et corporis preda, libertas gloriarum et captiuitas criminum, pronuba sanctitatis et repudium turpitudinis, sinceritatis indicium, et ablutio scandalorum, exercitium continentie, et euacuatio tota luxurie, pax secura uirtutum, et impugnatio inquieta beliorum; puritatis culmen, et libidinis carcer; honestatis portus et ignominie; naufragabilis locus uirginitatis, et hostis immunditie; lorica pudoris, et spolium proprietatis; murus incorruptionis, et districtio uulgaritatis; integritatis dignitas, et fornicationis euersio; addictio claritatis, et dedecoris precipitium; uoluntas  bonorum operum, et afflictio uitiorum; refrigerium pudicitie, et pena petulantie; acquisitio triumphorum, et facinorum detrimentum; requies salutis, et perditionis exsilium; uita spiritus, et carnis interitus; status qualitatis angelice, et funus humane substantie. Hec omnia mala fortiter Deo adiuuante uincentur, et illa que diximus bona feliciter acquirentur, si ab animabus sanctis familiaritas inordinata respuitur. Attendite uos, queso, sancte anime, quia inter omnia certamina quibus semper est Christiana militia, sola duriora sunt prelia castitatis ubi quotidiana pugna est et rara uictoria; grauem castitas sortita est inimicum qui quotidie uincitur et timetur: quotidie, inquam, uincitur, et non sinit prouocare. Nemo securus uincit qui secum pugnat. Periculosa. . . . . . . . . . . . . . . . . . . . . . . . . . Christiano nomine gloriantur. Ideo autem et ille fatue quinque et prudentes quinque dicuntur, quia  quinque sensus in omnibus hominibus esse probantur. uisus, and tus, gustus, odoratus et tactus, et quia per istos sensus uelut per quasdam ianuas et fenestras aut uita aut mors ingreditur ad animam nostram. De quibus et propheta dixit: Intrauit mors per fenestras, ideo et ibi quinque uirgines dicuntur prudentes, que istis sensibus bene utuntur, et ibi quinque fatue, que per istos quinque sensus magis mortem quam uitam excipiunt. Quomodo autem isti quinque sensus uelut quinque uirgines aut uirginitatem custodiant, aut corruptioni subiaceant, diligentius requiramus. Si aliquis uir aut mulier uiderit filium suum aut filiam, seruum aut ancillam, et ad concupiscentiam diligenter aspexerit, corrupta est una uirgo, quia per oculos, id est per fenestras corporis in secretum cordis uenenum mortis intrauit. Si uero aliquis siue religiosus, siue laicus homines detrahentes, sermones etiam otiosos et cantica luxuriosa uel turpia proferentes libenter audierit, et cum delectatione  placido auditu susceperit, corrupta est alia uirgo. Si autem non sit contentus mediocribus cibis, sed sumptuosas delicias querat, si semper male loqui studeat, corrupta est tertia uirgo. Sed [forte Si] etiam odores peregrinos, ut hominibus placere possit diligenter inquirat, quarta uirgo est uiolata. Si uero manibus suis aut filios aut filias alienas cum delectatione propter libidinem tangere uoluerit, et uestimenta nimis mollia animo uoluptuoso quesierit, iam etiam quinta uirgo corrupta est. Quia enim ordines isti quinque sensus uelut quinque uirgines in hominibus corrumpuntur, et econtrario dum anime sancte istos quinque sensus, id est uisum, auditum, gustum, odoratum et tactum ab omnibus illicitis frenant, et ad ea que sunt ficita uel legitima sobrie et caste relaxant, ideo quinque uirgines omnes bonos significant, et alie quinque eos qui mali sunt prefigurant. Et reuera, fratres karissimi, quid prodest uiro uel femine, clerico uel monacho uel  sanctimoniali, si in corpore uirginitas custoditur, quando per malas concupiscentias cordis integritas uiolatur? Quid prodest in uno membro preferre castitatem et in omnibus sensibus habitare corruptionem? Nam et ille uirgines que Agnum sequuntur, si diligenter attenditis, non propter hoc sequuntur Agnum, quia solam uirginitatem corporis seruauerunt. Denique cum dixisset; hi sunt qui se cum mulieribus non inquinauerunt, secutus adiunxit, et non est inuentum in ore eorum mendacium. Sine macula sunt. Qui ergo de sola corporis uirginitate gloriatur, diligenter attendite quia si mendacium diligit, cum illis sanctis uirginibus Christum sequi non poterit. Nulla ergo uirgo de sola corporis uirginitate presumat, quia si mobediens fuerit aut linguosa, ab illo thalamo sponsi celestis se nouerit excludendam. Cum ergo uirgo centesimum gradum teneat, et mulier coniugata tricesimum, melior tamen est casta quam uirgo superba: illa enim caste et humiliter marito seruiens tricesimum possedit gradum; uirgini superbe nec  unus gradus remanebit, et impletur in illa quod ait Psalmista: Tu populum humilem saluum facies, et oculos superborum humiliabis. Et quia totam Ecclesiam B. Apostolus uirginem uocat, non solum in ea considerans corporis uirgines, sed incorruptas omnium desiderans mentes ita dicens: Aptaui uos uni uiro uirginem castam exhibere Christo, non solum sanctimonialium, sed etiam omnium uirorum ac mulierum anima si cum castitate corporis in illis supradictis quinque sensibus uirginitatem seruare uoluerit, sponsa Christi esse non dubitet. Non enim corporum, sed animarum sponsus intelligendus est Christus. Et ideo, fratres karissimi, tam uiri quam femine, tam pueri quam puelle, si uirginitatem usque ad nuptias seruant et per istos quinque sensus, id est uisum, auditum, gustum, odoratum et tactum, dum eis bene utuntur, suas animas non corrumpunt, in diem iudicii, apertis ianuis, ad eternum sponsi thalamum feliciter merebuntur intrare. Illi uero qui et  corpora sua ante nuptias adulterina coniunctione corrumpunt, et postea per totam uitam suam male uiuendo [forte uidendo], male audiendo, male loquendo, animas suas uiolare non desinunt, si eis fructuosa et digna penitentia non subuenerit, clausis ianuis sine causa clamabunt: Domine, Domine, aperi nobis, et audire merebuntur: Amen dico uobis, nescio uos unde sitis. Hec ergo, fratres, si et clerici et monachi, et sanctimonialibus [sanctimoniales] et in coniugiis positi fideliter et diligenter attendimus, et cum castitate corporis etiam integritatem cordis auxiliante Domino custodimus, non cum fatuis proiiciemur in tenebras exteriores, ubi erit fletus et stridor dentium; sed cum sapientibus ad spiritales nuptias intromissi, audire merebimur: Euge, serue bone et fidelis, intra in gaudium Domini tui.



ITEM SANCTI CAESARII DE DECEM uIRGINIBUS.

In lectione euangelica que nobis de decem uirginibus  recitata est, fratres dilectissimi, dictum est quod omnes uirgines ornauerunt lampades suas; sed fatue non habuerunt oleum lampadibus preparatum; prudentes uero sumpserunt oleum in uasis suis. Moram autem faciente sponso, dormitauerunt omnes et dormierunt. Media autem nocte clamor factus est, Ecce sponsus uenit, exite obuiam ei. Tunc surrexerunt omnes uirgines ille, et ornauerunt lampades suas; et cum fatuarum uirginum lampades exstinguerentur, rogauerunt reliquas in quarum uasis erat oleum, ut eis darent de oleo suo; et ille dixerunt: Ne forte non sufficiat nobis et uobis, ite potius ad uendentes et emite uobisDum autem irent emere, uenit sponsus, et que parate erant intrauerunt cum eo ad nuptias, et clausa est ianua. uenerunt postea relique uirgines dicentes: Domine, Domine, aperi nobis; quibus dictum est: Nescio unde estis. Quod cum ait, Sponso moram faciente, dormitauerunt omnes et dormierunt, somnus ille mortem significat. Denique, sicut Apostolus ait, De dormientibus autem nolumus ignorare uos, fratres. Media  nox quando clamor factus est, magnum significat diem iudicii; propter ignorantiam dictum est media nox, quia nemo scit quando aut qua hora dies iudicii ueniat. Quod autem omnes uirgines ornauerunt lampades, et ille fatue habuerunt aliquid olei, sed parum fuit, ut eis sufficere omnino non posset. Denique statim exstinguere [exstingui] ceperunt. Unde quantum possumus cum Dei adiutorio laborare debemus, fratres karissimi, ut quia in oleo misericordia uel caritas intelligitur, tantum reponamus in uasis animarum nostrarum, quantum nobis sufficiat In eternum. Nemini sufficit parum, fratres dilectissimi, nisi qui forte pre paupertate plus dare non preualet; plena anime lucerna opus est, ut per caritatis oleum lumen nostrum luceat in eternum. Cui Deus dedit largiorem substantiam quantum potest laxet manus ad eleemosynam, nec credat quod ei possit sufficere parum, sed se consideret unusquisque ex eo tempore quo sapere cepit quantum debeat  pro his que male cogitauit, male locutus, uel male operatus est, attendat multitudinem peccatorum, et singulorum pretia diligenter appendat; uideat quantum debeat pro mendaciis, pro iuramentis, pro periuriis, pro maledictis uel detractionibus, pro ebrietate, pro gula atque luxuria, pro cogitationibus sordidis, pro sermonibus otiosis. Consideret unusquisque ista omnia et his similia, que nec numerari possunt, et tunc agnoscet quantas eum eleemosynas oporteat exercere, qui etiamsi tot uendemus [toti uenderemur], nisi preponderauerit Dei misericordia, redimere cuncta peccata non possumus, uel humiliter contrito et compuncto corde quantum possumus faciamus, et non pro laude humana, sed pro Dei precepta [forte precepto] et uite eterne contemplatione faciamus. Quod autem dixerunt uirgines fatue sapientibus, Date nobis de oleo uestro; et ille responderunt, Ne forte non sufficiat nobis et uobis, hoc estimo humiliter dictum, quia tantus terror  et tanta examinatio erit in die iudicii, ut etiam illi qui oleum misericordie se intelligunt abundantius preparasse, metuant ne eis possit ad omnia peccata redimenda sufficere. Illud uero quod dictum est, Ite potius ad uendentes et emite uobis, potest hoc de pauperibus intelligi. Ipsi sunt negotiatores qui oleum animarum lampadibus necessariis [forte necessarium] uendunt. Per ipsos enim hoc negotium Christus exercere consueuit. In ipsis enim accipit terrena repensaturus eterna. Denique sic ipse dixit: Quandiu fecistis uni ex minimis istis, mihi fecistis. Lampades autem anime intelliguntur. uasa autem illa ubi oleum reseruatur, conscientie bone significantur. Quid est autem oleum in uasis habere, nisi intus in conscientia opera bona recondere? Et quia opera bona alii faciunt pro Dei amore, alii pro cupiditate laudis humane, uirgines ille et que in corpore uirgines erant, et que se uigiliis, psalmis, lectionibus, uel orationibus exercebant, totum hoc pro laude humana, non pro Deo  uel pro eterna beatitudine faciebant, ideo morte interueniente, ubi ab eis cessauit laus hominum, simul illis defecit et oleum. Nam illud quod eis dictum est, Ite potius ad uendentes et emite uobis, potest et sic accipi, ut uendentes intelligantur illi qui uirgines fatuas blandis adulationibus predicant. Unde intelligitur quod omnes qui laudes humanas accipere cupiunt, quod in opere Dei exercere uidentur humanis assentationibus uendunt, accipientes uanam laudem et premia eterna perdentes. Ille autem uirgines que oleum habuerunt in uasis suis, omne opus bonum intus in conscientiam posuerunt, quia non pro laude, sed pro misericordia diuina fecerunt. Hec ergo fideliter cogitantes, fratres dilectissimi, quia parabola ista ad uniuersam Ecclesiam pertinet, qui non possunt seruare uirginitatem corporis, integritatem custodiant cordis, ut si ad coronam martyrum siue uirginum non potuerint peruenire, saltem uel omnium peccatorum indulgentiam mereamur accipere; uirgines uero que integritatem corporis, Deo  auxiliante, custodiunt, totis uiribus cum Dei adiutorio laborare contendant uerbositatem fugere, detractionem uel murmurationem uelut diaboli uenena respuere, inuidie superbieque morbum quasi hostis gladium pertimescere, obedientiam humiliter custodire, nunquam senioris precepta contemnere, lectioni et orationi insistere; si infirmitas non prohibet, ad uigilas cum omni alacritate consurgere, siue in oratorio, siue in alio quolibet loco; semper quod ad obedientiam uel ad humilitatem pertinet studeant exose [ex ore] proferre; si tristem uiderint, consolentur; si inobedientem agnouerint, castigare non cessent. Et quia in omni professione et boni inueniuntur et mali, et in Ecclesia Christi non solum triticum, sed etiam palee reperiuntur; inueniuntur, quod peius est, clerici, monachi et sanctimoniales ita negligentes et tepidi, ut non uelut spiritales apes dulcia animarum melia conficiant, sed uelut crudelissime uespe uenenatis lingue aculeis fratrum corda  percutiant. Isti tales non adiutores Christi, sed defensores diaboli esse probantur, qui si forte uiderint fratrem uel sororem contra seniorem superbe existere, non solum student mitigare, sed magis malignis sermonibus ad maiorem eum fauorem conantur accendere, dicentes quod hoc nec possit nec debeat diutius sustineri; hortantur etiam ut ista senioribus peniteat, quare eos paterna pietate admonere uel castigare uoluerint. Sed quia in omni proposito, sicut iam diximus, non solum adiutores uel ministri diaboli ad inobedientiam uel superbiam callida susurratione succendunt, adiutores Christi blanda adhortatione et sancto ac salubri consilio ad humilitatem uel mansuetudinem reuocare contendunt. Illi enim qui in clero uel in monasterio positi et se et alios ad superbiam erigunt uelut pharetre sagittis diaboli plene simplicium corda percutere, et caritatem in eis, humilitatem uel mansuetudinem conantur exstinguere, sed quia Deo propitio in medio palearum inuenitur et triticum, anime sancte que uelut armaria  Christi spiritalibus antidotis plena esse probantur, quidquid illi uulnerauerint celestibus medicamentis appositis curare non desinunt, dicentes cuicunque superbo: Noli superbire, frater, quia scriptum est: Superbis Deus resistit. Noli irasci, quia scriptum est: Ira in sinu insipientis requiescit; et iterum, Ira uiri iustitiam Dei non operatur. Si forte inobedientem uiderint, blande et humiliter dicunt: Noli esse inobediens, frater, quia scriptum est: Obedientia super sacrificium. Et Apostolus clamat: Obedite prepositis uestris et subiacete eis, quia ipsi uigilant pro animabus uestris tanquam rationem reddituri. Iste anime Deo plene si tepidum et negligentem uiderint, de spiritali armario, id est de corde bono prolatis medicamentis ad compunctionem conantur accendere. Si detrahentem ac murmurantem uiderint, dicunt ei illud B. Apostoli: Neque murmuraueritis, sicut quidam eorum murmurauerunt, et perierunt  ab exterminatore. Neque detraxeritis. . . . . . . . . . . . . . . . . . . . . loquendo adiutorem et defensorem iustitie se esse cognoscit, gaudeat et Deo gratias agat et, ipso auxiliante, perseueret usque in finem; quia non qui ceperit, sed qui perseuerauerit usque in finem, hic saluus erit, qui uero per superbiam, inobedientiam, uel inuidiam adiutorem uel uicarium esse se sentit diaboli, doleat de preterito, caueat de futuro, et per humilitatem construat quod per superbie tyrannidem destruxerat; mitiget mansuetudo quod malitia uel inobedientia exasperauerat, caritatis dulcedo componat; et dum adhuc anima illa tenebrosa que diabolo seruire consueuerat in isto mortali corpore retinetur, remedium sibi in die necessitatis acquirat, ut de sinistra translatus in dexteram cum ouibus Christi audire mereatur: uenite, benedicti, percipite regnum quod uobis paratum est ab origine mundi. Et licet hec ita sint, fratres dilectissimi,  hoc tamen oportet ut nec boni de sanctis meritis extollantur, nec illi qui mali fuerunt nimia desperatione frangantur, sed illi humiliter perseuerent in bonis, et isti cito corrigantur a malis, ut cum dies iudicii uenerit et bonos coronare possit uita integra. . . . . . . . . . . . . . . . . . . . . . . . . . . . . . . .



HOMILIA. Doctrina abbatis Macarii de his qui in cenobiis sunt.

In primis quidem si ceperit homo semetipsum agnoscere, cur creatus sit, et quesierit factorem suum Deum, tunc incipiet penitere super his que commisit in tempore negligentie sue. Et sic demum benignus Deus dat illi tristitiam pro peccatis, et post hec iterum pro sua benignitate donat illi afflictionem corporis, ieiunia et uigilias et orationum instantiam, et contemptum mundi, ut libens illatas iniurias sufferat, et in odium habeat omne refrigerium corporale,  et diligat planctum magis quam risum. Post hec, tribuit illi desiderium planctus et fletus, atque humilitatem cordis, ut trabem oculi sui consideret, non alterius festucam nitatur eruere; et dicat semper: Quoniam iniquitatem meam ego cognosco, et peccatum meum contra me est semper . Et ut diei exitus sui memor sit, et quomodo in conspectu Dei occursurus sit, sed et iudicia et penas describat in conspectu mentis sue, nec non etiam meritos honores qui dantur sanctis. Si autem uiderit quia hec illi suauia sunt, tentat eum si abrenuntiat uoluntatibus suis, et resistit aduersus impugnationes huius mundi principis, qui uinxerat eum prius esca uarie delectationis que mollire facit cor, ut rursus propemodum uincere queat. Sed et lassitudinem corporis et desiderii longinquitatem, dicentibus illi cogitationibus suis, Quanto temporis spatio hunc laborem sufferre poteris? Et quia ardui laboris sit ut mereatur quis habitatorem Deum habere, presertim tu qui  multa peccasti: et quanta tibi possunt a Deo remitti peccata? Si autem cognouerit quia cor illius firmum est in timore Dei et non dimittit locum suum, sed fortiter resistit cogitationibus, tunc ueniunt illi sub occasione iustitie cogitationes, dicentes: Peccasti quidem, sed penitentiam egisti, iam sanctus es, et faciunt illum recordari quorumdam hominum peccata qui non egerunt penitentiam, superseminantes illi in corde uanam gloriam. Non solum uero hoc, sed etiam faciunt quosdam homines laudare eum subdole, et prouocare ad opera que ferre non potest, immittentes illi cogitationes in animam non uescendi et non bibendi, nec non et uigiliarum, et multa alia que dicere longum est. Et facilitatem ei ad hec perficienda tribuunt, si quomodo eum ad hec alliciant, precauente Scriptura et dicente: Ne declinaueris ad dexteram nec ad sinistram, sed rectum iter ingredere . Si autem benignus Deus perspexerit quia nulli horum acquieuit cor ipsius, dicente  Dauid et de huiuscemodi tentationibus significante: Probasti cor meum, et uisitasti nocte; igne me examinasti, et non est inuenta in me iniquitas . Et hoc perspiciendum cur in nocte dixerit et non in die; uidelicet quia circumuentiones inimici nox sunt, sicut beatus Paulus dicit, non esse nos filios tenebrarum, sed lucis, quia filius Dei dies est, diabolus uero nocti assimilatur . Si uero hec omnia bella supergressa fuerit anima, tunc incipiunt se illi immittere aduerse [aduersarie] cogitationes, fornicationis desiderium, et nefandum stuprum puerorum. In his igitur omnibus infirmatur anima et cor tabescit, ut impossibilem sibi credat esse custodiam castitatis, subiungentes illi, ut dixi, temporis prolixitatem, uirtutem laboris. Et quia grande sit onus ipsarum et importabile, subiungentes illi infirmitatem corporis et fragilitatem nature. Si autem ad has impugnationes non lassauerit, tunc benignus et misericors Deus immittit illi uirtutem sanctam, et confirmat cor ipsius, et dat illi letitiam et  refrigerium et possibilitatem, ut fortior inimicis inueniatur, ut illorum aduersus eum impugnatio non preualeat, timentes eam que inhabitat in eo uirtutem. Sicut sanctus Apostolus dicit, contendite et accipietis uirtutem. Hec quippe est uirtus de qua beatus Petrus ait: Hereditatem incorruptam, et immarcescibilem, conseruatam in celis, qui in uirtute Dei custodimini per fidem . Tunc benignus et clemens Deus, si uiderit quia cor ipsius corroboratum est super inimicos suos, paulatim subtrahit uirtutem que illi opitulabatur, et concedit inimicis impugnare eum uariis concupiscentiis carnis, nec non uane glorie, cupiditatis, et superbie, et ceterarum que ad perditionem pertrabunt, ut propemodum assimiletur naui que sine gubernaculo in scopulis huc illucque offendit. Cum autem cor illius emarcuerit in his, ut ita dicam, et defecerit ad singula tentamenta inimici, tunc Deus amator hominum, curam habens creature sue, immittit illi sanctam uirtutem, et confirmat  eum, subiiciens cor et animam et corpus ipsius, et omnia uiscera eius sub iugo Paracleti, ipso Domino dicente: Tollite iugum meum super uos, et discite a me quia mitis sum et humilis corde . Et sic demum benignus ille Deus incipit adaperire oculos cordis ipsius, ut intelligat quoniam ipse est qui confirmat eum; et tunc uere incipiet homo uere nosse honorem dare Deo, cum omni humilitate et gratiarum actione, sicut Dauid dicit: Sacrificium Deo spiritus contribulatus , et mansuetudo efficitur cordium. Cum igitur in his omnibus fuerit probatus, tunc incipiet illi Spiritus sanctus reuelare celestia: hoc est que sanctis iure meritoque debentur, et his qui sperant super misericordia eius. Et tunc reputat homo secum illud apostolicum dicens: Quia non sunt condigne passiones huius temporis ad futuram gloriam que reuelabitur in nobis . Et illud Dauidis: Quid enim mihi restat in celo, et a te quid uolui super terram ? Hoc est: o Domine, quanta mihi paraueras in celo, et ego quid a te querebam  in uita mortali? Et sic reuelata illi sunt tormenta que passuri sunt peccatores, et multa alia que me tacente uir sanctus intelligit. Post hec uero omnia, incipiet Paracletus inire pactum cum puritate cordis ipsius, et anime firmitate, et sanctitate corporis, et cum spiritu humilitatis facit eum supergredi omnem creaturam, et ut non loquatur os eius opera hominum, et ut recta oculis suis uideat, et ori suo custodiam ponat, et iter rectum faciat gressibus suis, et ut iustitiam habeat manuum suarum, hoc est operum et orationis instantiam, nec non afflictionem corporis, et uigiliarum frequentiam. Et hec disponit cum eo in mensuram et discretionem, et non in turbulentiam, sed in quietem. Si uero mens ipsius dispositionem Spiritus sancti contempserit, tunc uirtus que in eo collata fuerat, discedit, et sic eedem pugne efficiuntur in corde eius et conturbationes, et conturbant eum passiones corporis per momenta singula  expugnatione inimici. Si autem conuersum fuerit cor eius, et obtinuerit precepta Spiritus sancti, proiectio Domini fiet super eum, et tunc homo agnoscit quia indesinenter adherere Deo bonum est, et quoniam in ipso est uita eius, dicente Dauid: Clamaui ad te, et sanasti me. Et iterum: Quia apud te est fons uite . Igitur secundum meum consilium, nisi homo grandem possederit humilitatem, que omnium uirtutum culmen est, et custodiam posuerit ori suo et cordi timorem Dei, et in eo quod se probat extollere  ceteris non se preferat, tanquam aliquid boni fecerit, et iniurias sibi illatas sufferat, et percutienti se maxillam aliam prebeat, et ut ad omne opus bonum uelociter erumpat, et ut animam suam in manu portet, quasi quotidie moriturus, et ut uana ducat omnia que sub hoc sole cernuntur, et dicat: Cupio dissolui et esse cum Christo ; et: Mihi uiuere Christus est, et mori lucrum ; non poterit precepta seruare Spiritus sancti.




ANNO DOMINI DXLIX.
RUSTICUS S. ROM. ECCLESIAE DIACONUS.





NOTITIA .

 I. Pauca suppetunt que de Rustico S. R. E. diacono dicenda occurrunt, nec aliunde repetenda quam ex uigilii pape sententia in eumdem Rusticum et Sebastianum eius collegam lata, que inter acta concilii generalis u refertur, collationi 7 intexta  . Quod quidem iam antea prestitere uiri doctissimi, Baronius  , Norisius  et Pagius  ; quos proinde presso pede assectati, eiusmodi narrationem instituimus. uigilius itaque Constantinopoli synodo habita, et diuturnioris in urbe regia more impatiens, quin et imperatoris Iustiniani uiolentiis fractus, iudicatum scripsit in quo hactenus propugnata tria Capitula, mutata postea sententia, damnauit, hac tamen clausula adiecta, Salua in omnibus reuerentia synodi Chalcedonensis. Id uero contigit currente anno 548. uigilio  tunc aderant Rusticus et Sebastianus, doctissimi Romane Ecclesie diaconi: quorum prior, pontificis nepos, lecto iudicato, palam professus est: Melius fieri non potuit quam quod factum est iudicatum; posterior uero, De celo iudicatum ordinatum, ait.

II. At uero iidem diaconi, magni illi paulo ante iudicati precones, ab Africanis mox impulsi, aduersus ipsum uigilium rebellarunt. Id uero imprimis molitus est Felix Gillitani monasterii in Africa hegumeni, qui hanc ob causam Constantinopolim se contulerat; et licet hic primum a laudatis uigilii pape diaconis reiectus fuisset, eo quod ipsius pontificis communionem uitaret; dolo tamen ipsius Felicis ac persuasionibus uicti, exeunte hoc ipso anno 548 a priore sententia discessere, ac perfricta fronte a uigilii  communione segregati, litteras quaquauersum disseminarunt quibus significabant, uigilium aliquid  scripsisse quod reperiatur aduersum definitioni sancte Chalcedonensis synodi, prout in scripto contra eosdem anathemate loquitur ipsemet uigilius. Hinc uero undique ab episcopis orthodoxis querelarum plene ad eumdem pontificem epistole scripte, maximumque fuit in Ecclesia schisma conflatum.

III. Quamobrem intelligens uigilius in graue damnum uertere totius Ecclesie unitatis, si tantis malis occurrere diutius differret, iusta aduersus eosdem diaconos qui hostium numerum auxere, indignatione commotus, ubi ad meliorem frugem eos reuerti nolle cognouit, utrumque anathemate perculsum dignitate ac gradu submouit. uigilii censuram, cuius fit mentio in epistola Iustiniani ad u synodum, recitat Baronius  , eamque illigat anno 550. Neque aliter Pagius   , qui preterea, ex litteris uigilii ad ualentinianum episcopum Tomitanum a Baronio relatis  , eamdem depositionis sententiam latam fuisse ante diem 18 mensis Martii eiusdem anni 550 iure arguit: ubi et disputat contra Garnerium, qui id contigisse anno superiore 549 contendit  . At Norisius licet non repugnare se Baronio testetur, tamen sententiam sibi minus probatam innuere uidetur  . Quid uero exinde Rustico euenerit, eum in exsilium iubente Iustiniano fuisse deportatum cum Felice Afro tradit Sirmondus  , nimirum u synodo scriptis suis obtrectarent. Quam in sententiam uictorem Tunonensem sic loquentem inducit: »Post consulatum Basilii u. C. 18 , Felix hegumenus monasterii Gillitani in exsilio apud Sinopem de hac  uita migrauit ad Dominum.« uerum hic nulla Rustici mentio. Sed respexerit uir doctissimus ad ea que  paulo ante scripserat idem uictor, ubi palam de Rustici exsilio cum Felice hegumeno et sociis uerba facit. Nimirum, cum uictor anno post consulatum Basilii 13 coactam synodum u narrasset, subdit: »Ibi tria sepe fata capitula cum defendentibus ea damnationi subiicunt . . . Quorum decretis Rusticus Romane Ecclesie diaconus, et Felix Guillensis monasterii prouincie Africane hegumenus contradicentes scripto, Thebaida in exsilium cum sociis transmittuntur.« Anno igitur 553 Rusticus in exsilium pulsus, quo autem tempore supremum diem clauserit, incompertum.

Iu. Scriptorem luculentissimum uocat Rusticum magnus Baronius  , qui et illud alibi addit  , eumdem diaconum ad suam firmandam contra uigilium  pro trium Capitulorum defensione sententiam, commentarium per dialogismum scripsisse aduersus Acephalos. Hanc uero illius Disputationem aduersus Acephalos recensitam multisque in locis restitutam, ex Bibliotheca Patrum Parisiensi protulimus. Quam quidem haud integram, sed fine decurtatam, ubi res de tribus Capitulis agitabatur, ad nos peruenisse constat. Nam inter disputandum, cum hereticum urgeret orthodoxus ut Dioscorum anathematizaret, ad hec hereticus  : »Nos interim, inquit, non de causis singularum colloquimur personarum, sed de fide uniuersaliter disceptamus. Hoc uero negotium illi seruabimus tempori, quando de Diodoro, et Theodoro, et Iba, et Theodoreto disputabimus, causam personarum questioni de fide miscentes.« Ex quibus liquet  huiusmodi opus mutilum esse sub finem, cum illic ea desint que sibi dicenda proposuerat auctor; ab aliquo forsitan eo precisa consilio, quod in iis Rusticus acrius quam par esset uigilium perstringeret. Hinc Baronius de hac ipsa Rustici Disputatione uerba  faciens  : »Demptis, inquit, ex libro illo spinis quibus ager fertilis abundabat, et uepribus quibus in angulo siluescebat excisis, que remanserunt uiro quidem docto sunt digna.«

u. Existimat idem Annalium ecclesiasticorum parens  , Disputationem illam Rusticum inscripsisse Sebastiano diacono, suomet college in schismate, cuius nomen eamdem ob causam fuerit forte subtractum. Hac autem ducitur coniectura ex his uerbis in prefatione operis positis: Memento, ait, Christianum te esse atque diaconum, et hoc summe totius uniuersitatis Ecclesie, nempe Romane. uerum, inquit Baluzius  , si quis ad uerba Rustici attendat, is intelliget ad ipsummet Rusticum ilia referri. Fingit enim se decreuisse manere in silentio, sed rationem sibi  econtrario suggessisse, ut talenta non occultaret que ei commissa erant. Inter hec ergo ratio quam loquentem inducit, ait: Memento Christianum te esse atque diaconum. At uero quominus Baluzii sententie accedam, eiusdem Rustici uerba obstant in ea ipsa prefatione paulo ante sic loquentis: Solum mihi reliquum est de tuis orationibus sperare. Iterumque post locum antea relatum: Tue de reliquo erit orationis, si bona fuerit dictio hominis, qui uix de rectitudine fidei sola presumat. Quibus sane uerbis alium a seipso Rusticum alloqui compertum uidetur, ut propterea Baronii coniectura de Sebastiano diacono mihi una probetur. Ceterum eidem Baluzio assentior existimanti Rusticum nempe de quo agimus, unum eumdemque cum illo fuisse qui priorem uersionem Latinam  concilii Chalcedonensis cum antiquis codicibus contulerit. Uterque enim Acephalorum hostis ac trium Capitulorum defensor ex locis allatis fuisse comperitur.





RUSTICI CONTRA ACEPHALOS DISPUTATIO. 



PRAEFATIO.

 Ego quidem et peccata et necessitates et mensuram meam sciens, sepe proposui taciturnitatem prehonorare dogmatismo, maxime quoniam nunquam sic perturbata fuerunt que ad Christianos pertinent, sicut nostris temporibus: primum quidem, quoniam nullus studia priscorum emulatur, sed effectus discutit; et semetipsos eorum qui pridem quieuerunt in Domino non filios confitentur, sed iudices ordinant, addentes his quantas nec est numerare calumnias. Et hoc apud Acephalos quidem, sicut dici oportet, omnes; apud hos autem qui nouiter exstiterunt,  soli precipue laici: quibus et hi qui dicuntur episcopi atque presbyteri et diaconi, et reliquus clerus, et monachi, quidam errore, nonnulli auaritia, aliqui ambitione, magis autem cuncti omni malo Christianorum libertatem et fiduciam et sanum zelum usque adeo abiecerunt, ut, quod ad ipsos attinet, nec spem correctionis ultra reliquerint. Cum his uero uniuersa Christianorum uirtus abscessit, dum quod commune ac Domini Christi est nullus uere curat, nec uerbo dignum reputat: omnes autem iis que sua sunt , acrius quam uel aliquando student,  et omnem spem super illos constituunt per quos hac large frui sperant. Quod uero hec uera sint, res ipse testantur: omne siquidem uestigium uirtutis abscessit, omne autem nequitie diluuium Romanam rempublicam mersit. Hec igitur menti mee proponens, abstinendum quidem ab huiusmodi abominationibus iudicaui, solis uero uacandum fletibus, et incessanter diuinam sustinendam sententiam, in multos iam pridem frequenter ac fortiter desuper fulminantem. Sed quid dicam, relinquendi mundum, licet uoluntate omnino festinus, infirmissimus tamen uirtute? solum mihi reliquum est de tuis orationibus sperare. Reuertar ergo ad quod mihi propositum est. Hec et his similia me sollicite cogitante, zelus quidem non quiescebat, ratio uero econtrario suggerebat:  Quid coarctaris, o homo, et tantummodo autumas desperandum, inspiciens solum humanas impietates, et obliuiscens diuinum nutum? Attende illum qui sepe desperata iterum suscitat, qui mortua toties uiuificauit ut Dominus: qui enim pro impiis mortuus est , neque nunc habet uniuersam despicere creaturam. Et mundus quidem prodit quod suum est, et quo uergit a proprio factore declinans; misericors uero Dominus non despiciet propterea magis demonstrare quod suum est. Tu interim non occultes quod tibi commissum est aut decem talenta , aut unam paruissimam particulam; ne ille postea ueniens, proprie pecunie requirat usuram. Deinde unde scis quia neque multi, neque pauci, neque ullus, his que dicuntur assentiet,  aut ad non cadendum aut ad remeandum ad fidem Domini Christi? Quando uero et quod cunctorum deterius suspicamur euenerit, nullum tu pertulisti dispendium: quinimo et tanquam cuncta compleueris, coronas excipies: integerrimus namque ac fortissimus, quin potius misericordissimus iudex, non a fine, sed a uoluntate et intentione iudicat causas. Dum igitur undique tibi omnino tacendi excusatio sit occlusa, et ad non tacendum merces incaduca proponatur; si tacueris, temetipsum prorsus pene addices. Nec  enim accusationes iniqua gerentium sunt uerende; Domino infinite beatitudinis procuratrices ostense sunt: nec ea que a prohibentibus te tibi inferuntur, exsilia siue custodie, uarieque afflictiones et diuerse angustie, non enim gehenne terrori sunt paria. Memento Christianum te esse atque diaconum, et hoc, summe totius uniuersitatis Ecclesie. Si importabile onus est ordinis, quare ullo modo aggressus es dignitatem? Semel diaconus factus, eius uotis obligatus es Deo: alioqui debuisti refutare prius, et circa huiusmodi gradum cum aduersario tenere pacem, perquirens si tu cum decem millibus , uiginti aduersarii millia euincere potuisses. Hec et his similia, prout possum, conscribere me compellunt. Tue de reliquo erit orationis, si bona fuerit  dictio hominis, qui uix de rectitudine fidei sola presumo; non maleuolentia, absit, sed quod certo mee infirmitatis conscius sim. Intentio igitur mihi est, ea que sepius in collocutionibus, tam Constantinopoli quam Alexandrie Aegypti, siue in Antinoo Thebaidis et in adiacentibus locis, seu lecta, siue etiam dicta, uel per me uel per alios, defendentes de fide definitionem sancte synodi Chalcedonensis, colligere, contraque aduersariorum questiones quas similiter comperi, coaptare, ad consummationem duntaxat et firmitatem uel ornatum sermonis adiicere que oportet. Ut uero questionum solutionumque sit distinctio, propria per singula prenotatur ad ea que sunt dicta, persona: his quidem que nostra sunt, ORTHODOXI; his autem que illorum, HAERETICI, sicut  se ipse res habent, et procedente demonstrabitur libro; seruata duntaxat et circa hoc illa consuetudine, quia non omnia que a talibus dicuntur, talia sunt. Etenim etiam ex his que communiter confitemur multoties inchoantes, ea que sua sunt tentant demonstrare. Ne uero iterum confundamus eadem distinctione sermones, sed ut continue percurrat legentium memoriam, duabus tantummodo personis oppositiones discrete sunt.



DISPUTATIO.


 Silentium loci et temporis commoditas, et commune constitutum, et ab aliis rebus ferie nobiscum interim, quod Deo fauente dixerim, concurrerunt simul: sicut igitur promisisti, quidquid uis, congrue de his que inter nos discrepant, interroga, custodita scilicet a nobis omni patientia et bona conscientia. Memor esto ad hec, quoniam pariter conuenit absque omni linguositate, et ipsas, prout possibile est, uerbis proferre res: me dicente, quia unus et idem Filius Dei, filius hominis, Dominus noster iehsu Christus, in duabus naturis agnoscitur; te uero, utcunque placuerit.

Hereticus. Si duas naturas dicis esse Christum, et non unam compositam; Christum uero genuit beatissima uirgo: duas ergo naturas genuit. uocabitur igitur,  ab his quas genuit naturis, Dei genitrix et hominis genitrix: circa impiissimum Nestorium, qui eo quod eque uirtutis putaret, duo nomina uni, id est Dei genitricem et hominis genitricem, uni nomini, id est Christi genitricem, non Dei genitricem uocare uirginem magis preelegit: amplius et diuiso nomine, Dei genitricem, et hominis genitricem Nestorius dixit. At uero sancte memorie Cyrillus, Dei genitricem solum. Dicentes igitur duas esse naturas Christi competenter Nestoriani uocantur.

Rusticus. Consequenter uosmetipsos per cuncta confunditis, nolentes Domini Christi naturas discernere: te enim magis necesse est, Dei genitricem et hominis genitricem dicere, ut interim de qualitate nichil loquar ego sermonum. Si enim Christus una et composita  est natura, hec uero natura ex uirgine nata est, et hec ipsa Deus et homo est: igitur Deum et hominem genuit uirgo, et Dei genitrix et hominis genitrix nominatur? Si igitur ob hoc Nestorianos uocatis nos, neque uos hoc nomine carebitis: non enim credimus hanc, ut dicitis, compositam naturam Deum solum uel certe purum nominare uos: eos enim qui sic Deum dicunt Christum, ut non confiteantur et hominem, hunc ipsum uestre non arbitramini fidei. Sed nec Dei naturam uos arbitror putare compositam.

Heret. Nos Dei genitricem dicimus solum; propter hoc enim maxime Nestorio beatissimus Cyrillus instabat.

Rust. Quid igitur? ad auferendam hominis genitricis uocem, uoce hac beatus Cyrillus usus ostenditur,  an ad aliquid aliud? Dic igitur, ad unum demonstrandum Filium Dominum Christum, unam personam, unam substantiam.

Heret. Ad unum demonstrandum Christum, Dominum, Filium, unam personam, unam subsistentiam, unam compositam naturam.

Rust. Igitur secundum te hec natura Deus est solum, cuius causa Dei genitrix tantummodo nominetur?

Heret. Non Deus tantum, sed Deus incarnatus.

Rust. Cur ergo et mater, non a Deo et carne nomen accepit, que ista generauit?

Heret. Quia causa carnis Deus est, qui dum uellet dispensare salutem nostram, sumpsit ut uoluit, per quod que uolebat impleret. Ergo et natiuitas, et alia  miracula, et uoces, et passio, et omnia, ut breuiter dicamus, Deo uerbo sunt reputanda per carnem, qui propter ista est incarnatus.

Rust. Sic ergo Deo reputanda sunt, ut de humanitate et alia modis omnibus denegentur, an de homine quoque seu carne ista dicenda sunt?

Heret. Solius Dei cuncta sunt reputanda, non eo quod puro accesserint, sed ipsi incarnato.

Rust. Sed multi sanctorum Patrum ea que humanitatis sunt siue carnis non oportere ab ea separari confessi sunt, sicut et in synodicis epistolis beatissimus Cyrillus, et in paternis testimoniis sancta synodus Ephesina, ad confirmandam suam rectam fidem ipsis gestis inseruit, decernens ita quedam, que carnis sunt, propter unitionem Dei uerbi persone  deputanda, ut tamen ea carnis propria fateamur.

Heret. Da, si tamen potueris, testimonia consonantia his que ipse dixisti, saluis duntaxat, dum tempus exegerit, his que pro nostro dogmate proferemus. uerumtamen prius, si potes, causas assigna cur non Deo soli omnia per carnem dispensata deputentur, sicut supra ostendimus.

Rust. Quia nec uerum est, nec decet; imo insuper nocet. Non est uerum, quia nichil horum non incarnato Deo, neque secundum quod Deus est tantummodo accessisse, uel ipsi dicere presumetis; non decet autem Deum tanquam carnem Patre minorem, neque mortalem neque ante Mariam non fuisse, neque initium existentie  ab ipsa sumpsisse, neque per mortem duabus partitum partibus Deum, id est, cum corpore, quam anima separatim. Si enim cuncta que carnis sunt illi incarnato collidimus, uel que adsunt, tanquam sint, uel que desunt, ueluti non adsint, inuenitur Deus uerbum, nec equalis, nec consubstantialis, nec indifferens, nec ceternus Patri, nec immutabilis ante resurrectionem; sed ex substantia, et ex substantia uirginis, que altera est ab illa que Patris est. Inuenietur uero et homo et caro predicari, et per hec quod caro sit incarnata, et inhumanatus sit homo. Si uero et ea que uerbi sunt, carnis esse alterne dicamus, concluditur quia homo quidem consubstantialis et equalis est Deo et Patri; Deus autem minor a Patre. Et ex his de cetero; quia uerbo  melior caro, et minus est uerbum carni proprie comparatum; nec non, quia Pater maior est carne, uerbum, minus; Pater igitur multo maior a uerbo est, magis uero et ipsi angeli. Multa quoque similia ualens dicere, tuo intellectui derelinquo, incongruitatis, quin potius impietatis, euidentissime infinitam multitudinem atque magnitudinem congregare.

Heret. Ergo nichil quod carnis est, Dei est; neque quod Dei est, carnis est! et ubi nobis abierunt que Scripture diuine sunt? ubi illa que sancte synodi Ephesine, magis uero Nicene? ubi omnia pariter celeberrimi Cyrilli conscripta?

Rust. Recordare, o optime, quia non dixi, nichil omnino eorum que uerbi sunt de carne dicere nos debere; nec e conuerso, sed quia non debent omnia:  noli ergo inferre calumnias. Sed ad propositum reuertamur. Si igitur, ut ex his claret, quia inutilis et noxius est omnium nominum indiscretus hic modus, uerumtamen et propriam paginam requirit. Si enim non solum credendo, sed etiam confitendo saluamur; sicut in corde siue animo est fides nostra, non uerbis, sed rebus et definitionibus insignita, sic etiam procedere debet a labiis: nam quod aliter geritur, fraus et simulatio; hec uero ineuitabiliter noxia. Si ergo modis omnibus sic uerbum sempiternum est sicut Pater, impassibilisque idem Dei sermo, et inuertibilis sicut Pater, non uoce tantum simile, sed eadem uoce simul et re ista dicantur. Inuertibile enim dicitur, quod aliter se habere non potest. At uero de quo id impossibile, neque uersus, neque passus est,  neque cepit: ineuitabilis enim conuictio, et mutari res mutabiles, et pati passibiles: similiter ergo quod quomodolibet patitur, secundum hoc est passibile; et quod uertitur, uertibile; et quod moritur, mortale; et quod augetur, crescibile; et omnia hec, nec impassibilitatem, nec immutabilitatem de cetero seruant.

Heret. Potes mihi hec ostendere ex sanctorum Patrum confessionibus, et maxime a sanctis synodis, id est, ea que in Nicea et que in Epheso conuenerunt, et ab his que celeberrimus Cyrillus conscripsit?

Rust. Plane quidem horum sunt demonstrationes. Si uero et hoc uis, post pauca et istud fiet; interim, de prima questione adhuc dicenda sunt pauca. Si  igitur Adam, uictus a diabolo, corruptionem nostro intulit generi, oportebat per hominem rursus diabolum uinci, ut possemus nos incorruptibilitatis participatione frui. Sed hoc, sicut infirma et subiecta seruituti atque corruptioni, nostra natura per semetipsam non ualebat explere, et a Domino hanc oportebat assumi; sic rursum sine nostra natura id fieri, nec decebat utique, nec uoluit Deus. Non enim per uiolentiam proposuerat superare diabolum, alias, hoc egisset modis omnibus purus, sed deuicto homini uoluit prestare uictoriam: quod decibilius quam per hanc pulcherrimam unitionem euenire non poterat, si tamen in tanto mysterio illud impletum credimus, quod aut solum fieri poterat, aut pulchrius celebrari non poterat. Quod igitur sine Deo non posset impleri,  hoc idem sine homine nec debuit exerceri; nec Deus uoluit, qui non uult esse nisi que debent esse: et ideo que huiusmodi sunt omnia, Dei solius, tanquam non fuerit ipse etiam homo, dici non licet. Omnia igitur talia unius eiusdemque persone, Dei et hominis confitenda sunt; aut ita Dei dicenda quedam talium, ut tamen non auferamus ea et de homine dici. Non igitur Nestorii blasphemie est, Christi genitricem dicere, eo quod idem sit Dei et hominis dicere genitricem; sed negare Theotocon, hereticum est, cum et diuinitus inspirata Scriptura dicat, et hoc sepius, mater Iesu ; et, ex qua genitus est iehsu qui dicitur Christus . Insuper, si quidem Deus est ille quem genuit, recte dicitur Theotocos; et quia Christus est  qui natus est, recte dicitur Christotocos. Arbitror autem quia quecunque reddatur ratio nominis huius, aut eadem erit et illius, aut magis illius. Amplius, si Dei genitrix existens, Christi genitrix non est, Christus, quod absit, non erit Deus ratione conuersa. Si enim qui Christotocon confitetur, et Theotocon abnegat, Christum non dicit Deum; qui Dei genitricem confitetur, et Christi genitricem refutat, similiter Deum denegat esse Christum. Insuper in tantum Christi genitricem confiteri bonum est; sed Dei genitricem negare non pium: ut et ipse Nestorius Christi genitricem dicens, Dei uero genitricem negans, non propter id quod illud dixerat, damnaretur, sed quia illud addixerat. Insuper non omnia que ab hereticis dicuntur nequam sunt: que autem sint  mala Nestorii, ex contradictionibus beati Cyrilli que habentur in epistolis ipsius ad illum, quas et sanctissimus Celestinus papa magne Rome ut proprias suscepit, apparet.

Heret. Multa quidem habens que ad predicta dicam, nolo prolongare sermonem, hoc enim forsan et inutile et laboriosum sit: unum uero breuiter exigo canonicis testimoniis demonstrari mihi, utrum ea que Dei uerbi carni contigerunt, ut ais, oporteat de ipsius humanitate dici, sicut olim preueniens dixit.

 Rust. Bene quesisti: hoc enim et ordo exigit, et ideo mox dicetur ex epistola sanctissimi Cyrilli archiepiscopi Alexandrie, ad sancte memorie Ioannem archiepiscopum Antiochie magne, per quam uniuersalis sanctarum Dei Ecclesiarum facta est pax: »Confitemur igitur Dominum nostrum Iesum Christum Filium Dei unigenitum, Deum perfectum, et hominem perfectum ex anima rationali et corpore; ante secula quidem ex Patre secundum deitatem, in ultimis uero diebus propter nostram salutem ex Maria uirgine genitum secundum humanitatem; consubstantialem Patri eumdem secundum deitatem, et consubstantialem nobis secundum humanitatem: duarum enim naturarum unitio facta est, propter quod unum Christum, unum Filium, unum Dominum  confitemur. Circa hanc inconfuse unitionis intelligentiam confitemur sanctam uirginem, Dei genitricem; eo quod Deus uerbum incarnatus sit et inhumanatus, et ex ipsa conceptione sibimetipsi illud templum elegerit ex ipsa susceptum. Euangelicas uero et apostolicas de Domino uoces, scimus deiloquos uiros quasdam quidem communificantes [a 14Kb] , quippe in una persona; quasdam uero diuidentes, quippe ut in duabus naturis; et quasdam quidem Deo decibiliter, secundum deitatem Christi; quasdam uero humiles, secundum humanitatem tradentes. Has uestras adeuntes sanctas uoces [b 1Kb] , sic quoque nosmetipsos sapere inuenitis ; glorificauimus omnium Saluatorem Deum, inuicem congaudentes, quoniam  a Deo inspiratis Scripturis et traditioni sanctorum Patrum nostrorum conuenientem habent fidem, tam que apud nos, quam que apud uos sunt Ecclesie.« Hec ipsa uero, et in epistola eius ad Nestorium dicta sunt; de qua que ad hoc idem pertineant, ad testimonium coaptabimus inferius, predictis intellectibus apta existentia: nunc autem sermoni imponam finem. Quia igitur calumniamini nos, tanquam qui duas dicentes Domini nostri Iesu Christi naturas, et ex hoc necessarie Dei et hominis genitricem introducentes, hereticum introduceremus dogma, demonstrare coactus sum quia nec hoc quod secundum consequentiam introducitur hereticum sit, quod per diuinam gratiam competenter effecimus.

 Heret. Quot igitur sunt unius Christi substantie?

Rust. Due.

Heret. Quare?

Rust. Quia duabus integris, id est perfectis naturis, consubstantialis est Christus.

Heret. Ergo et duo, seu certe multi, sunt Christi, aut multe persone, quia multis personis consubstantialis est Christus.

Rust. Sed ad consubstantialia semper uicissitudinem recipit, siue respondet, uel adequatur naturarum numerus; sed non etiam similiter respondet numerus  personarum: etenim Deus Pater duabus personis consubstantialis est, non tamen due persone sunt Pater: similiter uero et Filius, nec non et sanctus Spiritus. Et unusquisque nostrum una persona est; uerumtamen innumerabilibus personis consubstantialis est.

Heret. Sed neque quia duabus naturis consubstantialis est Christus, idcirco due nature sunt: non enim unumquodque tantum est circa numerum, quanta sunt consubstantialia eius: alioqui demonstra aliquid tot habens naturas quanta habent que illi sunt consubstantiua; quod queritur.

Rust. Ego et tu, uel quilibet homo, aut quicunque angelus, et unius nature est, et uni nature consubstantialis, et unumquodque indiuiduum animal similiter.

 Heret. Sed tu unum quidem multis naturis consubstantiale esse debes ostendere.

Rust. Si esset quecunque res duabus perfectis naturis consubstantialis, aut pluribus existentiis, hoc, omni modo, suarum naturarum numero consubstantialia equaret, quia una non est: multe res multorum numerum equant. Ex hoc clare monstratur, quoniam et Christus consubstantiales naturas suarum naturarum numero confesse adequat; si uero unumquodque reliquorum unicuique nature consubstantiale est, et unumquodque unius nature est, minime mihi hoc reprobat hanc rationem: nichilominus enim unumquodque sue nature numero uel potius quantitate equat consubstantialia; non enim minus unum  habet a consubstantialium quantitate naturali; et hoc non ideo quod nichil sit minus secundum quantitatem ab uno. Quia igitur his qui in duabus naturis sunt consubstantialis est Christus, id est tam Patri quam nobis, omne uero consubstantiale consubstantialium naturalem cequat quantitatem, Christus igitur consubstantialium naturalem cequat quantitatem. Christo uero consubstantialium due nature sunt nichilominus, et Christi igitur due nature sunt nichilominus siue substantie. Hoc uero est ex ipso substantie nomine comprobare: Christus enim consubstantialis dicitur tam Patri quam etiam nobis; compersonalis uero nec illi, nec nobis. Sicut igitur si compersonalis esset tam Patri et sancto Spiritui quam etiam nobis, non esset utique eius persona, sed amplius: sic, quia  et illis et nobis consubstantialis est, non una eius est natura, sed due; seu potius personis, non naturis consubstantialis est Christus. uerumtamen et his non compersonalis, sed consubstantialis est confidenter. Quod uero est consubstantialis, nisi eiusdem nature per omnia? Igitur qui contendit quia non naturis sed personis consubstantialia sunt que diuersarum sunt naturarum, is non mente, sed nudis uerbis contendit. Igitur sic sermonem conteximus: si Christus duarum naturarum personis consubstantialis est, seu certe si Christus his personis que in duabus sunt naturis consubstantialis est; omne uero consubstantiale in tot naturis est, in quantis est quidquid ei consubstantiale est: Christus igitur in duabus naturis  est; tot enim sunt ea que sunt illi consubstantialia.

Heret. Dispensatiue et condescensorie propter pacem dictum est a sanctissimo et beatissimo Patre nostro Cyrillo in epistola ad Ioannem, consubstantialis nobis secundum humanitatem: alioquin si non hoc uerum est, ostende alia eius testimonia dicentis, quia simillimus nobis natura humanitatis est Christus.

Rust. Ergo dispensatio et hypocrisis nichil ab inuicem differunt; et erit idem secundum idem, et bonum simul et malum.

Heret. Si uero distant hec, ostende.

Rust. Si condescendens tantum exsultat, quid amplius poterit exsultare, qui nichil remittit et uincit? Lege, queso, illius epistole ipsa primordia,  et cessa resistere ueritati; mox enim totam suspicionem tuam destruent. Condescensio enim non perfectam affert letitiam, tanquam que non propter id quod principaliter queritur proprie fiat, sed propter infirmorum fragilitatem.

Heret. Habemus epistolaria hypomnistica illius sanctissimi Patris, in quibus significat quia condescensorie ad Orientales scripserit propter pacem.

Rust. Primum quidem multa dubitatio, utrum monstrentur eius hec esse; quod si et eius sunt, unde manifestum quod talia loca non ficta sint, dum certe a principio ab Eutyche prolata, a multis tanquam ficta non sint accusata? Quod si etiam ficta non sunt, unde certum quia non potius hoc quod a te profertur, dispensatiue et condescensorie dictum  sit maxime, dum sciret ipse quoniam Dei Ecclesia familiaribus non intendit, neque hypomnisticis, neque iis que ad unum et domesticum fiunt, sed his que ad synodos aut a synodis dogmatice et publice et definitiue de his que in questionem ueniunt conscribuntur. Hoc uero claret, quia istas epistolas, id est suas et Orientalium, de pace, transmittens Romane Ecclesie sedi, a sanctissimo Xysto confirmari sategit; eorum uero que a uobis dicuntur, nichil manifestauit prime apostolice sedi.

Heret. Ergo Xystus confirmauit epistolas unitiuas et earum fidem?

Rust. Non solum confirmauit eas scripto, et hoc cum multa letitia, sed et insuper hoc addidit rescribens Cyrillo sancte memorie: »Quoniam nunquam  similia Nestorio sapuit, sed a principio fuerit orthodoxus Ioannes sanctissimus frater noster; licet olim suam sententiam suspenderit, ut nobiscum Nestorium minime condemnasset.« Adiicit autem, dicens: »Quia bene nos fecimus, qui nichil contra eum definiuimus immaturum; clarent enim nostrorum uindemie gaudiorum;« et plurima talia. Si uero uis, et uerba ipsa ponemus.

Heret. Oportet quidem et hoc fieri; uerumtamen si habes demonstrationem, quia et in aliis sermonibus synodice ab eo dictum sit tale aliquid, demonstrato; alioqui manifestum est quoniam condescensorie dictum est, ut lucraretur Orientales.

Rust. Saluis mihi his que predicta sunt, et hoc  fiat ex synodo sanctorum Patrum qui in Ephesum conuenerunt. Sancti Anastasii: »Non phantasia est salus nostra, nec solius corporis; sed totius hominis uere salus facta est: humanum igitur natura, id quod ex Maria secundum diuinas Scripturas, et uerum erat illius Saluatoris.« Ex eadem synodo testimonium sancti Theophili: »Non uelut alicuius pretiose materie celestis accipiens corpus, uenit ad nos; sed in luto magnitudinem sue artis ostendit, ex luto plasmatum corrigens hominem, ipse ex uirgine noui decoris homo procedens; modum quidem geniture permutans, per omnia uero ad nos absque peccato non diffugiendam similitudinem indicans,« Ex eadem synodo testimonium sancti Ambrosii: »Sileant igitur inanes de sermonibus questiones, quoniam  regnum Dei, sicut scriptum est, non in persuasione humani uerbi est, sed in ostensione uirtutis : Seruemus differentiam diuinitatis et carnis: unus in utroque loquitur Dei Filius, quia in eodem utraque natura est; idem loquitur, sed non uno semper loquitur modo. Intende in eo, nunc quidem gloriam Dei, nunc uero hominis passiones: quia sicut Deus docet diuina, quia uerbum est; sicut homo uero docet humana, quia in mea substantia loquebatur.«

Heret. Si non est una et eadem natura Deus et caro, secundum unitionem, erit una Christi natura Deus, altera uero homo tantummodo. Sed illa una natura secundum quam Deus est, non consubstantialis est nobis: Deus igitur non consubstantialis est nobis. Si igitur Christus quidem consubstantialis est  nobis, Deus uero non consubstantialis est nobis; Christus ergo, quod absit, non est Deus.

Rust. In tali precipitio sua fallacia hominem semper includit, ut propriis laqueis infigatur. Si enim humanitas Christi est secundum quam Christus homo est, hec autem non consubstantialis est Patri, homo igitur non consubstantialis est Patri. Si igitur Christus consubstantialis est Patri, at uero homo non consubstantialis est Patri, Christus igitur non est homo. Amplius, si hic syllogismus est uerax, similiter et nos concludemus de Deo: si enim Christi deitatis substantia, secundum quam utique Deus est, non consubstantialis est nobis, Deus igitur non consubstantialis est nobis. Si igitur Christus consubstantialis est nobis, Deus uero non consubstantialis, sequetur  incongruum, quod superius dictum est, quo dicitur Christum non esse Deum. Igitur, secundum uestra uaniloquia, aut erit nobis consubstantialis diuinitatis Christi natura, aut Christus, quod absit, non erit Deus; aut rursus erit Christi humanitas consubstantialis, aut Christus, quod absit, non erit homo. Nihil est ergo tali modo conclusum.

Heret. Si due nature sunt Christi, erit unaqueque quod est, et aliud nichil: qua de re, humanitas erit humanitas solum, ac non etiam Deus. At uero Deus erit tantummodo Deus et non homo: purus igitur Deus, purus homo Christus.

Rust. Non est idem, o tu calumniose, solum hoc esse, et purum hoc esse. Anima enim tua, solummodo  anima est, et aliud nichil; uerumtamen incarnata est, et corpore nuda non est, et corpus tuum tantummodo corpus est; uerumtamen et animatum. Si uero humanitas, non humanitas solum est, sed etiam diuinitas; et diuinitas non solum diuinitas, sed etiam humanitas: diuinitas igitur et humanitas inhumanata est, et diuinitas et humanitas diuinitatem et humanitatem sibimet adunauit; et humanitas igitur, secundum ea, inhumanata est, et Deo unita diuinitas.

Heret. Si una natura Christi Deus est, altera uero homo; una uero non est idem alteri: igitur neque Deus et homo, idem est: quomodo igitur, secundum uos, unus est Christus?

Rust. Deprehensa est uersutia tua: idem namque aut personam significat aut naturam. Igitur eumdem  quidem dicimus esse Deum et hominem Christum, non idem uero est natura: unus est igitur Christus, non unum, sicut simpliciter dicimus; unum uero persona, non simpliciter unum est: igitur unus quidem, non uero unum, aliud et aliud, non alius uero et alius: absit.

Heret. Quomodo fieri possit, ego nullo modo uideo: omne enim quod aliud est, et alter est.

Rust. Ego a te alius quidem sum, sed non aliud: unum est enim secundum quod tu homo es, et secundum quod ego sum homo; anima uero mea a corpore tuo alterum, et anima tua, a corpore meo; et mea anima in meo corpore, et tua in tuo alterum quiddam intelligitur, quomodolibet hec ad inuicem comparentur. Alius enim personarum magis differentie  conuenit, aliud uero et aliud, naturarum: etenim si tua anima tuo corpori comparatur, non est alius homo, sed aliud.

Heret. Quinimo, et alius rectissime dicitur. Quis est enim apud Apostolum exterior homo qui corrumpitur, et interior qui renouatur ? Omne igitur aliud etiam alius est; et identidem omnis alius est aliud. Etenim ego ab angelo alius sum; sed et aliud; et ille a me alter simul et aliud: et sic quisque inueniet, singula queque dinumerans.

Rust. Utrum uera sint que dixisti, ex his que alterne se habent, si uidetur, queramus. Quoniam sic se habet hic unus ad unum, sicut hic alter ad hoc alterum, uel hoc aliud; et sic se habet hic unus ad hunc alium, sicut unum ad aliud. Si igitur unum  non semper idem est quod unus, et aliud non semper erit alius; et uicissim, non omnis unus et unum est, neque omne unum et unus est. Idem uero sequitur de eo quod est alius, et de eo quod est aliud. Biscreuit uero hec omnia Dominus in Euangelio, inquiens: Ego et Pater unum : nusquam dicens, unus sumus; sed magis e diuerso dixit, sum. Rursus ait: Si ego testimonium perhibeo de me ipso, testimonium meum non est uerum: alius est qui testificatur de me, et scio quod uerum est testimonium quod testificatur de me . Et quis esset iste, post addidit dicens: Qui misit me Pater, ipse testimonium perhibet de me . Et de Spiritu sancto inquit: Si diligitis me, precepta mea seruate;  et ego rogabo Patrem meum, et alium Paracletum dabit uobis ut maneat uobiscum in sempiternum: illum Spiritum ueritatis . Non dixit, aliud consolatorium Spiritum; sed, alium Paracletum.

Heret. Hec ad solum spectant, quia unum sunt Pater et Filius, et quia alius Pater, et alius Filius, non tamen quia non unus est, neque quia non aliud et aliud. Dum igitur quatuor proposita sint, duo tantummodo demonstrasti, id est, quia unum sunt Pater et Filius, et quia alius Pater a Filio, et Spiritus sanctus. Remansit igitur non probatum quia non sit aliud Pater et aliud Filius; et quia non ipse sit Pater et Filius. Hec igitur potius testimoniis te oportet ostendere; maxime quia unus dicitur Pater et Filius; unus enim Deus est.

 Rust. Et si premissa quod queris demonstrauerunt, quia et quod unum est, aliud non est; et quia alius est, unus et idem non est: tamen et hoc demonstrabitur, quia ipse quidem Deus est Pater et Filius, et Spiritus sanctus, sed cum adiectione nominis Dei. Si uero auferatur a dicentibus nomen quod est Deus, non iam simpliciter dici potest ipse esse Pater et Filius et Spiritus sanctus. Inquit enim: Ego ex memetipso non sum locutus; sed qui misit me Pater, ipse mihi mandatum dedit quid dicam et quid loquar . Ecce, non ipse est Pater qui et Filius: si enim ipse esset, ex se loqueretur. Supra autem dixit: Qui credit in me, non credit in me, sed in eum qui me misit . Et rursus adhuc  aliquanto superius: Si ego glorifico me ipsum, gloria mea nichil est: Pater meus est qui glorificat me, quem uos dicitis, quia Deus uester est [a 1Kb] , et non cognouistis eum: ego uero scio eum; et si dixero quia nescio, ero similis uobis mendax; sed scio eum, et uerbum eius custodio . Et adhuc dicentibus ei Phariseis, non esse uerum testimonium eius, tanquam eo de semetipso testificante, respondit dicens: Iudicium meum iustum est, quia solus non sum; sed ego et qui misit me Pater. In lege autem uestra scriptum est quia duorum hominum testimonium uerum sit. Ego sum qui testificor de memetipso, et testificatur de me qui misit me Pater . Ex iis igitur que dicta sunt, et illud quesitum claret: id est, quia non aliud et non aliud Pater et Filius; uel si dicatur  aliud et aliud persona; due enim, non tamen aliud et aliud simpliciter et absolute. Si enim alius non unus et idem, sicut ostensum est, et aliud non unum et id ipsum, et e conuerso quod unum est, aliud non est. Quia igitur unum sunt Pater et Filius, aliud non sunt. Pater igitur et Filius et Spiritus sanctus, unum quidem sunt, quia una eorum natura est; unus autem non sunt, quia tres persone sunt. Sed rursus clara uoce testificans, dico simpliciter: unus et simpliciter unum; et simpliciter, non unus sed alius; et simpliciter, non unum, sed aliud nobis est sermo: nam cum complexione, et aliud persona dicitur, et non alius Deus Pater a Filio. uides igitur dixisse nos quia Dominus Christus, qui alteram naturam preter  communem sibi uniri dignatus est, unus est, quia una persona est; non unum uero, quia non una natura. Sic nos dicere ergo intellige, quotiescunque dixerimus, unus et unum, aliud et alius. Hoc ipsum uero et cum lectionibus sanctorum Patrum synodus Ephesina in condemnationem Nestorii blasphemiarum et sue fidei probationem, posuit atque firmauit. Quinimo per contraria quidem destruxit hec, sua uero dogmata confirmauit, inter beati Gregorii Nazianzeni lectiones, dicens ita: Aliud quidem et aliud, ex quibus Saluator: siquidem non idem inuisibile uisibili, et id quod intemporale illi quod subtemporale; non uero alius et alius: absit; ambo enim hec unum unitione, Deo quidem humanato, homine uero deitato, uel quomodo quis nominet: dico autem aliud  et aliud, e conuerso quam in Trinitate se habet: illic enim alius et alius, ut non confundamus subsistentias; non aliud uero et aliud. Unum enim tria et idem hac diuinitate. Non solum uero iis nos abundare putetis, quibus uestras contradictiones euertere preualeamus; sed audire potius per que nostra firmare ipsa omnium firmissima ueritas consueuit. Quorum diuersa sunt que illis cum multis aliis communiora esse solent, sicut ea que genera horum et specialiora diuersa sunt: sicut he que uocantur species horum, et substantie, et nature secundum numerum sunt diuerse. Sed simplicis rei et composite, sempiterne et temporalis, uertibilis et non uertibilis, mutabilis et immutabilis, passibilis et impassibilis, diuersa sunt genera et species; diuerse  igitur, secundum numerum, et substantie uel nature.

Heret. Hoc in Domino Christo non habet rationem, propter unitionem: sicut enim rationalis anime et corporis diuersa quidem sunt genera et species, unum uero animal homo, et eius una substantia et natura: sic et in Domino Christo, genera quidem discrepant, nature uero minime.

Rust. Non est uerum quod dixisti. Anima namque et corpus, non tam secundum genus quam potius secundum speciem distant. Genus enim tam anime quam corporis substantia susceptibilis contrariorum: etenim et anima susceptiua uirtutis et uitii est, et corpus salutis atque languoris. Sed nec simpliciter specie differt corpus ab anima, una enim species humanitatis est, sed forsan iis que sunt media inter  hec. Hoc enim mortale, illud uero est immortale, et aliis talibus differentiis: quare uerax est predicta propositio.

Heret. Sed ecce, principio isto concesso, continuo descendentes usque ad fines Nestorii peruenitis. Nam quorum diuersa sunt genera, et species, et substantie, ac nature, horum nec unum est indiuiduum, nec subsistentia una, neque una persona, sed amplius. Si enim duo hec que dicis, indiuidua sunt, siue substantie, uel essentie, siue subsistentie rationales, due omnimodo et persone.

Rust. Non necessarie conclusisti; diuersis enim existentibus mundi et generibus, et speciebus, et substantiis, et naturis, indiuiduum non est diuersum.  Unus est namque indiuiduus mundus, etsi secula diuersa dicantur: secula enim ex temporibus fiunt, mundus uero substantiarum est. Nec uero illi sunt huic rationi contrarii, qui plures mundos suspicantur: nam uel si esset alius, similiter plures haberet in semetipso naturas atque substantias; unusquisque uero eorum nichilominus unus esset. Sic igitur nos, si in aliquo alio preterquam in uno Christo subsistere alias duas indiuiduas substantias diceremus, tunc duas pluresue personas modis omnibus et ineuitabiliter inferremus; si uero de uno ac solo id dicimus, sicut nullus recte credentium hanc omnium corporalium naturarum constitutionem duos uel plures mundos esse affirmauit; sic neque nos duos aut plures Christos asserimus. Magis uero nec sic, sed  longe melius: omnia namque illa non secundum subsistentiam sunt unita, sicut nature huius dominici Christi. Si uero non diuersa sunt genera, neque species deitatis et humanitatis; ergo nec ex diuersis naturis Christus, neque est ex duabus. Si uero est ex duabus, da igitur earum differentias substantiuas: non enim uis secundum indiuiduum et ista distare. Insuper si reuera homo est, id est animal rationale, terrenum, et nichil distat a Deo: igitur, quod est impiissimum, nec nos ab eo, aut certe ille nobis consubstantialis non est. Insuper si uerum est quoniam quorum diuersa sunt genera, non eadem sunt et que sub generibus distinguuntur, similiterque et ea que iis subsunt, siue ad aliena inuicem genera, siue ad ea que intra ea sunt comparata, quorum  hoc quidem genus habet, illud uero non habet, multo magis diuersa monstrantur. Si igitur deitas nec genus habet, nec eam speciem que supponitur generi, habere uero hec inuenitur humanitas, multo magis in una natura coadunari non posse demonstrantur. Superiora igitur sine preiudicio posita sint, in quibus diuersa genera et species diximus, diuinitatis et carnis.

Heret. Unum summumque genus habet diuinitas atque humanitas: substantia enim generalissimum genus est diuinitatis et humanitatis, que est per semetipsum subsistens.

Rust. Per se subsistens, cum de Deo dicitur, significat quod nullius alterius  indiget: cum uero de creaturis, nequaquam: a Creatore enim  esse sumpserunt; et in ipso uiuimus, et mouemur, et sumus . Substantia uero, id est , cum de Deo dicitur, ab eo quod sit semper nominata est, quippe est que semper est; in creaturis uero, minime. Igitur, etsi unum nomen est substantie, non tamen una res. Non est igitur commune genus substantia deitatis et carnis, sed nomen commune tantummodo: hoc uero genus non est.

Heret. Sed et anima, idem genus non habens corpori, unam cum eo speciem complet.

Rust. Magis unum summumque genus habent, utrumque enim substantia est, et nomine et definitione: quod in Christo de deitate et humanitate impossibile esse si adhuc dubitas, et inferius ostendetur.  Anima igitur rationalis, et corpus hominis, identitatem nature circa unitionem suscipiunt, eo quod et unum genus et eamdem speciem teneant: sunt uero etiam diuerse nature, quia et sub diuersa specie ac definitione nonnunquam ponuntur. At uero deitas et humanitas Christi sub una specie non ponuntur.

Heret. Non fit ex incertis, secundum quod incerta sunt, demonstratio incertorum. Si igitur ostendis quia deitas et caro sub una definitione non iacet, et quia in uno eodemque homine differt definitione et natura et species corporis et anime , tunc forsan ea que adiecisti sequentur. His igitur inferiori loco seruatis, ueniamus ad alia, ut non sermonum prolixitatem longius extendamus.

 Rust. Dominum Christum consubstantialem tam Patri quam nobis, secundum unam et eamdem per unitionem substantiam, sepe profertis, nulla perdita neque confusa; sed ipsam sicut dicitis unam substantiam impossibile est non habere quedam que in comparatione ad inuicem recte aliud et aliud nominentur, ut carnem, ut animam, ut uerbum; contingit enim multas differentias sumere, quas ego tanquam notas tuo intellectui derelinquo. Aliud igitur et aliud, si substantia et substantia dicitur, recte alia et alia substantia predicatur: si uero aliquid horum non est substantia, quomodo secundum hoc, quedam sunt ei consubstantialia, cum non sint secundum substantiam consubstantialia? Quomodo autem uera diuinitas, et perfecta et indiuidua humanitas, substantia  non erit? Si igitur alia et alia substantia deitatis et carnis, quomodo duas eas non patimini confiteri? si uero et duas has confitemini, cur a nostra sententia et communione desciscitis?

Heret. Sic et puri alicuius hominis poteris duas demonstrare substantias, ut ex his conuincaris tres inducere Christi substantias: homo etenim, secundum substantiam mentis, consubstantialis est angelis; secundum corpus uero pecudibus simul ac bestiis. Et rursus, secundum corpus quidem consubstantiales sumus corporibus mortuorum, secundum animam uero, animabus ipsorum: ut non angelorum tantummodo ponamus exemplum, de quibus et mihi incertam fateor esse questionem.

Rust. Hoc totum falsum est: consubstantialitas  enim pro parte, et non pro totietate substantie imperfecta est. A trecentis enim decem et octo sanctis Patribus, propter hoc, Deo Patri consubstantialis dictus Filius, ut cognosceremus quia nichil in eo deest paterne substantie. Similiter uero ab his qui postea fuerunt, sanctis Patribus, consubstantialis nobis est predicatus, ut omnia nostre substantie illum habere credamus: igitur heretica fraude, consubstantialitatis nomine utitur, qui ex parte hoc suscipit. Quidquid ergo uerum sit de angelis, consubstantialis eis non est homo; similiter uero nec bestiis, neque pecoribus, neque cadaueribus, nec animabus. Amplius, nec simpliciter secundum quamcunque partem consubstantialis in rationalibus homo recte dicetur:  nam licet una sit materies ex qua corpus, sed tamen forma corporis longe prestantior. Unde nec partem parti, uel totietatem consubstantialem uerum est esse; quasi eo quod una materia sit, nos consubstantiales dicamur serpentibus, et cimicibus, et pulicibus, muscis, et omnibus simul que humani corporis euaporatione nascuntur. Insuper, si omne quod consubstantiale est homini secundum corpus, ei plane consubstantiale est; circa hoc ipsum, illis quibus secundum hoc consubstantialis est homo, erit et Christus, quod absit, omnibus predictis consubstantialis secundum corpus; nobis enim circa hanc partem consubstantialis est Christus. Si uero aliquis, tales despiciens blasphemias, hec ut uera concedat; illud tamen auelli non potest, quia huiusmodi consubstantialitas  neque integra est, neque perfecta: non igitur duabus perfectis naturis consubstantialis est homo, ut Christus. Amplius, si magis proprie a nascendo est dicta natura: ut gignitur, magis quam ut corrumpitur, est natura: homo uero integer nascitur atque perfectus, corruptio autem separat corpus et animam ab inuicem, et duas separatas res efficit, quarum neutrum perfecta natura est. Si enim perficit naturas corruptio, et contrarii secundum se contrarius est effectus: igitur genitura naturas exterminat, quod est nimis incongruum. Et quidem humanitatis Christi natura, mortis tempore, in duas est separata, et in duo quedam facta est una natura, quorum tamen neutrum fuit perfecta natura. Iterum uero, resurrectio ex duabus est, sed non sic habet  perfectissimarum in eo unitio naturarum, sine corruptione siquidem et sine imminutione unaqueque unitarum naturarum in speciei perfectione subsistit. Insuper, si hominis cuiusdam puri, ut ais, due possunt substantie demonstrari, licet earum nulla perfecta natura sit, ne idcirco non due sunt, quoniam non perfecte, dum due perfecte sint Christi nature, quomodo non multo amplius due sunt? Si igitur et illos qui duas naturas hominis dicunt, nichil subsequitur inconueniens; duas igitur naturas confitentes Iesu Domini Christi, quid indecens consequetur? Qui autem tres dicit, imperfecte perfecta connumerat diuinitati: superflua uero erit omnium sub uno Patrum uox dicentium consubstantialem nobis esse Christum secundum humanitatem, ad interemptionem  eorum qui dicunt inanimatum, uel sine mente esse dispensationem. Si uero apud homines sic dicuntur consubstantialia, nichil profuit Patres consubstantialem dixisse Filium Patri: potest enim quis impius suspicari quoniam quantum prestat rationale inanimato, tantum Pater Filio comparatur. Est uero, ut arbitror, multa millia insaniora his dicere. Sed nunc interim ista sufficiant.

Heret. Si una est substantia et res Christus, igitur unum quidem substantiuum, una per unitionem substantia Christus est.

Rust. Res et personam significat, et naturam. Et una igitur res Christus, et due: et magis uero ipse  quidem res una est, quippe ut una persona, in duabus uero naturis agnoscitur.

Heret. Quia interim non negasti unam rem esse Christum , res uero hec est substantiua: una igitur, ut diximus, substantia Christus est, una igitur et natura: quid enim ad me, utrum etiam due res sint, an minime? interim, quia una est, contradicere non potes.

Rust. Sed non modis omnibus sequitur unam rem et substantiuam unam quoque esse substantiam: nam et uirga Aaron que attulit fructum , una quidem substantiuaque res erat cum fructibus suis, non una uero substantia cum fructibus erat. Et tabulas scriptas digito Dei  unam  rem dicimus, non unam quoque substantiam. uerum, nec illud incongrue arbitror responderi, quia Christus, nec substantiua nec insubstantiua, sed supersubstantiua res est, quippe duarum perfectissimarum substantiarum uel naturarum. Etenim panis ille quem dominica oratione deposcimus, supersubstantialis  dicitur. Et arbitror sic nos eum petere, ut Christum potius expetamus, donec, sicut ait Apostolus, formetur Christus in nobis . Amplius uero, si milium piri ramos insertos habens, una arbor et una est res; sed quia habet et proprios ramos, nec una substantia, neque una natura est. Sed ut milium simul et pirum due, ut uero arbor una esse res dicitur: quid obest unitati persone, si Christum duas res esse dicamus? Aut quid naturarum  dualitati, si eum unam rem confiteamur existere? Insuper, etsi respondeamus substantiuum quidem esse Christum, non ob hoc erit una substantia; unam siquidem personam dicimus substantiuam: sicut si aliquis, uerbi gratia, dicat hunc mundum non esse insubstantiuum, non tamen ex hoc eius unam cogeretur affirmare substantiam. Si uero aliquis omnino insanus et contentiosissimus dicat unam mundi esse substantiam, sequitur eum nec in quibuslibet rebus aliter ullatenus dicere, nisi quia una substantia sit. Si enim cuncte que in orbe sunt diuersitates non faciunt sub numero esse substantias, unaqueque ad aliam comparata, una erit cum ea: una igitur substantia hominis et lapidis et elephanti atque formice, et celi ac montis.

 Heret. In hunc mundum talis non euenit unitio, quia nec unus est filius, unus Christus, unus Dominus. Et si unus simpliciter mundus, sed est millia millium reperire qui uocentur filii et persone, et substantie; in Christo autem inconuulsibilis unitio facta est.

Rust. Nonne predixi quia exemplum non per omnia est inconueniens? alias non erit exemplum, si per omnia idem. Quia igitur dixisti substantiuum quiddam esse Christum, ostendi quia et aliud aliquid dicitur quidem substantiuum, non unius autem substantie, sed multarum est. Si uero ea que arte fiunt dicere uelim, multa millia talia inuenire possibile est ut nauem, domum, ut lucernam ardentem, et  his similia: uniuersa enim talia, substantia quidem sunt, non unius uero substantie.

Heret. Nunquam natura continet minus a persona, quippe consueta et amplius continere: dico autem nunc de naturis rationalium; et ideo duas naturas dicere abhorremus, metuentes ne consequenter dicamus duas quoque personas.

Rust. Insanissimus timor: nec enim sunt due rationales nature que non millia contineant personarum; sed neque una que non plures quam duas personas obtineat. Non erit ergo neque una Christi natura, ne sint eius non due tantum, sed plures quoque persone. Insuper autem nec ex duabus secundum nos naturis est Christus, ne sit aut pluribus personis seu filiis, aut Christus, aut Dominus. Si uero  eos qui ex duabus naturis dicunt Christum, siue ex duabus, sicut uos, consequitur personis aut pluribus, non consequitur ex duobus Christis aut filiis dicere; nec illos hereticos qui duas etiam dicunt Christi personas, eadem consequentur incongrua: quare multo minus orthodoxos, qui Dominum Christum in duabus naturis confitentur, sequetur duos dicere Dominos, aut Christos, aut filios. Insuper, si ob hoc duas naturas metuitis dicere, ne forte, secundum quod consueuit, in reliquis duas inducatis personas; dicitis enim quia nunquam minus sunt a duabus personis due nature; nec illud unquam confiteri debetis, quia Dominus Christus Deus perfectus et homo perfectus est, quia in reliquis rationalibus uniuersis, perfecti Dei et perfecti hominis impossibile est unam solamque  esse personam. Si uero de hoc opinatissimo miraculo nobis quippe Christianis existentibus dubitare periculosum est; quoniam, quando uoluit Deus perfectus, potuit cum perfecta humanitate ea esse persona, quia non est ei impossibile omne uerbum, iuxta Euangelium : cur dubitamus quia hec ipsa persona in duabus perfectis naturis sit non separanda, sed potius agnoscenda? Sicut igitur Deus perfectus et homo perfectus inestimabiliter una sola persona est, ne due perfecte nature sunt mirabiliter unus filius. Et hec, ut ita quis dicat, regula in reliquis quidem cunctis immobilis est, in solo uero Christo soluta est. Non igitur eo quod male utatur substantiarum dualitate Nestorius, idcirco tacendum est duas esse substantias; alioquin quoniam male  utitur perfecto Deo et perfecto homine, orthodoxi non hoc debent dicere. Et ut simpliciter dicamus, si tacere debemus, uel omnino auferre omnia que ab hereticis male usurpantur, nichil nobis est confitendum, et pre omnibus auferrentur Scripture.

Heret. Cogis me idem repetere: quando natura diuina minus continuit a persona? aut quando substantia, minus a subsistentia? dicite.

Rust. Ad hoc quidem iam sufficienter respondimus: uerumtamen et hoc competenter adiiciam, quia nec hic due nature solum continent Christi personam, licet in ipso solo secundum subsistentiam sint unite: etenim diuina eius natura pariter continet et Patrem et Spiritum sanctum; et humana eius substantia  reliquos homines. Sed quemadmodum in diuina natura subsistens, ut et Pater et Spiritus sanctus, non tamen purus est Deus; et in nostra uero, sed non nudus est homo: sic in duabus subsistens, non est partitus, nec enim duas habet personas. Quero uero a te, quomodo dixisti naturam: utrumne uniuersalem, an potius indiuiduam?

Heret. Ego indifferenter accipio: que enim omnino differentia est, aut quid interest?

Rust. Multa etenim: si enim uniuersalem, uel communem dicis, uerum est, quia non minus continet a persona, imo magis et amplius; si uero particularem uel indiuiduam, sicut meam tuamque, uel alterius indiuidui, alii nulli communem , in Christo propterea exemplum  non inuenimus, ut dixi, quia sole rationales nature sunt, Deus et militie celestes, et homo; nunquam uero ex his due unite ad inuicem sunt nature, ut unam facerent solamque personam, sicut in Domino Christo circa unitionem deitatis atque humanitatis. Hec est enim inopinatissima proprietas illius unitionis, cuius exemplum non potest inueniri: nunquam enim due rationales nature in unam personam inseparabiliter sunt unite. Insuper nec est Dei particularis natura, id est, nullius alterius nisi unius soliusque persone; sed una et sola diuinitas inexcessibiliter omnium trium natura est personarum: unum siquidem Deum ueraciter confitemur.

Heret. Si unus et indiuiduus Christus, omnis uero indiuidui una species est; una uero species, una natura  est: una igitur Christi natura est.

Rust. Sunt multa millia indiuiduorum quorum nec una species nec natura una, sed multe sunt: ut ciuitates, ut domus, ut naues, ut charte, et earum que illic scripte sunt litterarum.

Heret. Sed hec ex arte sunt, non a Deo neque a natura.

Rust. Interim si esset consequens ex omni necessitate, si unum sit indiuiduum, unam quoque esse naturam, et in his omnibus una utique natura fieret. Si uero dicis, omne indiuiduum quod a Deo fit, unam habet speciem et unam naturam; nec hoc uerum est: mundus enim a Deo factus est, et non habet unam naturam.

Heret. Sed adhuc uolo circumscribere adiectione  sermonem, ac dico: Omne indiuiduum substantiuum quod a Deo fit, et inseparabile est, una est species et una natura.

Rust. Rursus in admirabili non admirabile queris, et in incomparabili comparationem, et exemplum in his que exemplum recipere nequeunt. Si uero id esse rationabilis hominis arbitraris, et ego tibi multas affero huiusmodi regulas, quas non poteris explicare in secula seculorum. Dic enim, quando perfecta diuinitas et perfecta humanitas una facta natura sit, et non manserint due, quando creator et creatura, una est per unitionem facta substantia; quando due perfectissime nature alterum quiddam perfectum effecerint? et non utique perfectius simul et melius,  quando una species duabus perfectis speciebus inexcessibiliter fuit consubstantialis.

Heret. Quoniam nunquam tale aliquid factum sit, confitemur et nos: ex tunc uero uniuersa hec inestimabilia et mira facta sunt, ex quo una per unitionem facta persona est: tu uero magnalia et inestimabilia Dei accusas ut incongrua. Si igitur ex his non factum putas unum Filium, unum Christum, unum Dominum, dic aperte. Si uero unam confiteris, secundum ueritatem, personam, da que unum necessario consequuntur.

Rust. Da tu consequentia perfecte deitati humanitatique perfecte; da quod est proprium consubstantiali Deo Patri Sapientie, et consubstantiali nobis carni animate anima rationali. Redde suis rebus  proprium numerum; non auferas quantitatem, si substantiam perfectionem confiteri non simulas: ubi enim perfectio secundum substantiam, illic et substantiarum quantitas; ubi unitio inconfusa, illic et numerus unitorum. Omnis uero substantia simul accipit et esse et una esse; et sic una, ut uni collata duas impleat unitio adiecta, non numerus interemptus: alias tu mihi ostende unitionem inconfusam perfectarum rerum que perimat earum numerum solum, et nullius secundum nullam partem perimat esse quod est, ut uidearis aliquid non irrationabiliter dicere. His uero et illud adiiciam. Dixisti quia omne indiuiduum a Deo factum, substantiuum inseparabile, una species est. Si igitur sic facta est inhumanatio, ut alia quedam creata, habes quid dicere?  uolo autem ut non dicas uerba tantum, sed ipsas res. Dic igitur uel unum substantiale indiuiduum a Deo factum et inseparabile, et unam speciem, ut exinde inuenias ueritatem.

Heret. Omnia quidem talia esse conspicimus: uerumtamen dicam et unum ex his. Ecce unusquisque nostrum, et indiuiduum, et unum est aliquid, et substantiuum et a Deo factus, et inseparabilis; et tamen una species est, et una natura, et una substantia.

Rust. Omnia, ut consueuisti, posuisti dolose. Quia igitur exemplum manifestiora que dicta sunt fecit, dicemus et nos quoniam non similiter hec sumuntur in Domino Christo; tu uero ea de quibus disquiritur, ut confessa sumpsisti: non enim sic indiuiduus  Christus, ut reliqua, uel ut nos: nostrum siquidem quisque indiuiduam habet personam, id est alii nulli communem, et indiuiduam substantiam suam: in Christo uero, persona quidem indiuidua, ipsius est enim solius: natura uero non eodem modo indiuidua, communis enim cunctarum trium personarum, et nisi communem non est possibile reperire. Rursus unum non simpliciter dicitur de Christo, quia unum quid sit; sed cautius, quia unus, sicut supra ostensum est. Similiter uero et de substantiuo est demonstratum, quia non solum quod in una substantia subsistit substantiuum est, sed et in plures; et quod a Deo sit, non cum faciente Deo unum dicitur, sed factura, unum cum factore, sicut cum corpore anima. Et  indiuisum quidem confitemur Filium Dei Dominum nostrum Iesum Christum, et eius inseparata persona est: nature uero eius non inseparatur una, sed inseparate ut due unite sunt. Igitur claret quoniam non eadem facta sunt in Domino Christo que in aliis. Insanum est igitur quod dolose uerbosatus es talia, dum magis dicere conueniret quia in creaturis se sic habet, in creatore uero creaturam suscipiente non sic. Nec enim in quolibet alio factum est unquam ut due perfectissime nature preexisterent a principio in aliis indiuiduis suis, et postea ex his esset una persona.

Heret. Quid enim, queso, dic mihi, nonne omnes doctores Ecclesie catholice exemplo hoc usi sunt, inquientes, sicut unus est homo, anima et corpus,  sic unus est Christus Deus perfectus et homo perfectus? Sic ergo et Christus, et indiuiduum, et unum, et substantiuum, et reliqua, sicut dixi.

Rust. Et supra iam dixi: regula est uniuersorum rationalium communissima, ut exempla a parte sumantur, non uero a totietate. Usi sunt igitur Patres hoc exemplo, non ut ea que dixisti ostenderent, que et olim falsa monstrauimus; sed ut ostenderent unum Filium, unum Christum, unum Dominum, et eius unam personam substantialem. Ut uero non putes hoc exemplum per omnia conuenire, audi a nobis irrefutabiles rationes, que uestrum mendacium euertunt. Si enim gentilium fabulas hactenus tenes, et putas quia preexstiterunt anime rationales corporibus suis, due nichilominus erunt perfectissime substantie  ac nature, Deus et mens. Insuper Dei uerbi et unite illi anime, que secundum te a principio presubsistent persone. Ex duabus uero preexistentibus personis unam personam impossibile est fieri. Dicit enim sanctus Cyrillus in epistola quam et sedes apostolica et sancta Ephesina synodus confirmauit, hec: »uel si personarum unitionem diffament quidem: non enim dixit Scriptura, quia uerbum hominis uniuerit sibimetipsi personam; sed quia factum sit caro.« Ecce usque adeo accusat dicentes in Christo unitionem personarum factam fuisse, ut et contra illud id ponat quod legitur, quia uerbum caro factum est . Ad causam uero nichil differunt qui dicunt preexistere unitionem hanc, qui assumptus est hominem, et qui asserunt  preexistere mentem Christi; et isti namque illas mentes proprias uolunt habere personas: equales etenim preexstitisse, et similes eas et indifferentes per omnia naturaliter ac substantialiter asserunt, non tamen indistinctas circa indiuiduorum numerum. Nam si hoc non est quod dicunt, ergo una mens prius per omnia erat, et postea meritis discreta est in diuersas. Sed quomodo una non unius esset meriti mens, omnimodo una et a seipsa non differens? At si propter hoc tantummodo differre incipere illa mens potuit, quia non idem sit et que illius discretione subsistunt, ac per hoc et mea mens tot indiuiduis debet distingui quot meritis. Sed absit ab omni anima rationali hec uesania, ut peccati numerus  multiplicandarum causa blasphemetur animarum. Si igitur amplecteris talium dogmata, nec sic anime corporisque exemplum per omnia conuenire cognosce: non enim ex duabus perfectissimis personis est homo, neque ex preexistentibus perfectissimis naturis, etsi secundum corpus ex preexistentibus materia. Insuper ipsum corpus humanum non ad aliud aliquid factum est, nisi ut huius sit anime, uelut si quis dicat, organum. Mens uero circa tales remotam subsistentiam habuit: non enim que in Christo unitio facta est, a principio fuit. Nam si a principio, unaqueque mens, quod absit, Christus erat, in nullo namque uolunt dispares a principio factas, non enim propter corpus tantummodo Christus est, alias non inhumanatio, sed incarnatio est facta solummodo. Similiter  si una mens unita est uerbo, non a uirgine inhumanatio: quia non ex tunc est nostre nature unita totietas, sed iam prius illud quod est multo amplius subsistebat. Quinimo, quod magis proprie homo est, id est interior homo; et erit inhumanatio, eius tantum qui foris unitio. Sed non sic sapuerunt sancti Patres: perfectam siquidem naturam nostram uerbo unitam, et non solum carnem a tempore conceptionis que in uirgine facta est, consonantissime docuerunt. Continet enim predicta epistola etiam hec: »Diuerse quidem que ad unitionem ueram conuenere nature; unus uero ex ambabus Christus et Filius, non tanquam naturarum diuersitate consumpta propter unitionem: perficientibus autem potius nobis unum Dominum et Christum et Filium deitate atque humanitate, per ineffabilem et inenarrabilem  ad unitionem concursum.« Ecce differentes quidem naturas in Domino unitas esse dixit, et hoc ad faciendum Christum; ne putares quod alio tempore preter id quo facta est conceptio corporis; et ne quis putet quia sola caro tunc unita est uerbo, addidit quia diuinitas et humanitas ad unitatem concurrerint.

Heret. Nos predictum dogma non colimus: hoc est enim quod dicitur Origenis de preexistentia, quod et sancti Patres nostri et archiepiscopi Alexandrie sub anathemate damnauerunt, maxime sanctus Theophilus, quem et sanctissimus Cyrillus in omni orthodoxa confessione secutus est. Superflue igitur ea que a nobis non coluntur dogmata dissoluisti. Oportet autem, eo quod semel ita elegeris ut  accuses nostrum dogma, et in contraria parte stes, ad rem pertinentia loqui.

Rust. Quia inter uos nonnullos habetis talia sentientes, et consequens est uestro dogmati ut ista dicatis, sicut postea ostendetur; idcirco hec dicere sum coactus: quoniam uero tu non uindicas talia, conuertar ad reliqua. Quia igitur non preexistunt corporibus hominum anime ipsorum, claret quia propter inuicem creantur a Deo: anima quidem sicut ad gubernandum corpus secundum naturam, corpus uero, sicut sine quo impossibile est tales illius operationes impleri. Ideo enim indiuidua anima indiuiduo utitur corpore, et non alia anima alterius corporis gubernatrix est naturaliter, sed proprii  unaqueque, ad hoc namque etiam subsistit. At uero Deus uerbum, non ad incarnandum et inhumanandum substitit, sed sempiternus est: neque ergo humanitas ad hoc ut ita uniretur substitit, sed alteram habet subsistendi causam; nec humanitatem dico solummodo indiuiduam que uerbo unita est, sed communem. uides igitur longe impar unitionis exemplum.

Heret. Etsi discrepat Dei uerbi et anime exemplum , et nec solum mouet propriam humanitatem, et uniuersa que uult, et quemadmodum uult; non tamen humanitatis, a carne: sicut enim ad hoc facta est humana  caro, ut a rationali, id est humana, anima gubernata, utilis sit ad anime operationes explendas que aliter impleri non queunt: sic Dei uerbi humanitas, ut dum moueretur ab eo, eius operationes expleret. Similiter igitur per unitionem uerbi et eius humanitatis una natura est.

Rust. Nullo modo hoc, sed magis econtrario uerum est. Si enim ex maiore horum que dicta sunt dissimile atque inconueniens est exemplum, ex minore uero simile atque non discrepans, multo amplius Dei uerbi et humanitatis non est una natura, quam sit. Igitur cum nequeat esse et non esse una solaque natura, restat ut propter exempli similitudinem sit utique bene una persona: propter id uero quod longe amplius discrepat, non una natura. Si igitur non facta est una natura, constat quia permanent  due: non enim dicturus es e conuerso quod Dei ad humanitatem non una natura sit, humanitatis uero ad Deum una natura sit: non solum quia nichil differt circa rem, sed et quia continuo respondebo: Ergo uerbi et humanitatis due nature sunt, etsi humanitatis et uerbi non due, sed una; incongruum uero non a mea orietur propositione, sed uestra.

Heret. Hoc nemo, ut arbitror, eorum qui habent animam confiteri refutat; quia si una natura est carnis et uerbi, uerbi et carnis una natura est, etsi due: idem namque est, quotieslibet quis conuertat uerbositate sermones. Illud uero magis interrogo; si tua ratio uera est, cur non potius una natura et non una magis Christi persona sit, quam una quidem  persona, non una uero natura? Quomodo aut Christus unus circa hominis sit exemplum, dum longe amplius discrepet quam concordet? oportet enim multo magis unum non esse, quam esse unum Christum et Filium Dominum.

Rust. Siquidem principaliter secundum ipsum inhumanata esset diuina natura, que sancte utique Trinitati communis est, omnium trium fuisset incarnatio personarum: que enim communis nature sunt, principaliter et secundum se, communia sunt sancte Trinitati. Quoniam uero non per se, sed per unam est incarnata personam, Deus enim uerbum, Dei Filius, incarnatus est solus, qui est illius nature una persona: idcirco unita ei caro rationalis absque ulla  meditatione, una cum eo persona et unus est Filius, et Christus unus et Dominus. Unam siquidem esse personam, et unum Filium, non totius Trinitatis est proprium, sed unius soliusque persone. Incarnata uero dicitur uerbi natura per uerbum, et secundum quod uerbi est, non ipsum uerbum potius per naturam et secundum quod est ipsa natura; ne et incarnatio, et natiuitas, et passio totius sit Trinitatis. Similitudo ergo predicta ad unum pertinet Filium, unum Christum; distantia uero non ad plures Christos aut Filios, sed ad duas naturas. Ideo circumduxi totum, quia ad distantiam pertinent exemplorum carnis et anime; non ad quod interrogatum est, cur in Christo non persona potius quam natura diuerse sint.

 Heret. Non mihi sufficit ad credendum, quia hec exempli differentia sufficiat ad probandum quod non una sed due nature sint Domini Christi. Si igitur habes alias, que sint dicas.

Rust. Multe sunt alie: quarum prima, quia uerbum a consubstantialibus, non natura, neque substantia, sed sola persona discretus est: unusquisque autem nostrum, preter communem, habet et propriam substantiam indiuiduam et naturam: idcirco enim et multi homines nominantur. Rursus anima compatitur corpori, Deus autem uerbum nequaquam; anima nullatenus foris a corpore suo habet operationis principium, Deus autem uerbum et in humanitate existens, in celo et ubique consuetas operationes impleuit, licet quasdam et inestimabiles etiam per corpus. Quid enim differebat ad operationes eius  que sunt ab initio, utrum non haberet an haberet humanitatem, dum per humanitatem non plueret, non tonaret, non astra moueret, et, si licet simpliciter dicere, nichil amplius per eam sit operatus, nisi sola que nouiter propter nostram sunt facta saluationem, pro qua et inhumanatus est? Harum quasi parua sint hec, et non illi quoque sociasse uel maiora uel equa, sic tibi minus uidentur idonea.

Rust. Non ad hoc prefata posuimus, sed ad illud, quia alia est libertas deitatis, in carne et extra; et alia necessitas anime, que obligata in corpore, secundum hoc habet eodem modo mouendi simplicis corporis potestatem. uerum et hec  adiecta sint, cum nature ac personarum Trinitatis ratio peracta sufficiat.

 Heret. Una est Christi subsistentia: an non una, sed potius due?

Rust. Et hoc fraudulenter interrogas. Subsistentia enim unum quidem nomen est, res uero diuersas significat, ad quas responsio una non conuenit. Interdum namque personam significat, nonnunquam uero substantiam. In sancta enim synodo Ephesina utrumque monstratur. Sanctus enim Gregorius ille Nazianzenus, inter alia que in commentis synodicis continentur, ad testimonium quidem rectissime fidei, destructionem uero Nestorii dogmatum, et ista docere introducitur: »Aliud quidem et aliud ex quibus Saluator: non enim est idem inuisibile uisibili, et intemporale subtemporali. Non alius autem et alius,  absit: utraque enim unum commixtione, Deo quidem inhumanato, homine uero deitato, uel quomodolibet quis nominet; dic uero aliud et aliud e conuerso quam in Trinitate se habet: illic enim alius et alius, ut non subsistentias confundamus, non aliud uero et aliud; unum enim tria et idem deitate.« Ecce manifestissime synodi uniuersalis auctoritas, subsistentia pro personis in sancta Trinitate suscepit atque laudauit. Sanctus uero Cyrillus Alexandrie archiepiscopus, in tertia ad Nestorium epistola, unitionem que est secundum subsistentiam in Christo asserens factam, rursus eas que de ipso sunt uoces non diuidendas duabus subsistentiis, neque uero personis, precepit; prius quidem dicens sic: »Eas uero que in Euangelio sunt Saluatoris nostri uoces, nec  duabus subsistentiis, neque uero personis partimur.« Postea uero: »Si quis personis duabus seu subsistentiis, uel eas que in euangelicis et que in apostolicis sunt conscripte uoces impertit, uel eas que super Christo a sanctis dicuntur, aut ab ipso de semetipso.« Et reliqua. Superius uero: »Si quis super uno Christo diuidit subsistentias post unitionem, sola coniungens eas coniunctione que est secundum dignitatem, uel auctoritatem seu potentiam, et non magis coniungit illas secundum unitionem naturalem, anathema sit.« Dicens igitur abominabile esse diuidere super uno Christo subsistentias, et hoc post unitionem; similiter uero accusans qui eas coniungunt secundum hoc uel illud, et non potius secundum istud; ostendit quia oportet eas coniungere secundum hoc. Non  ergo coniungende sunt in Christo subsistentie secundum solam dignitatem uel similia, sed potius coniungende sunt in Christo subsistentie secundum unitionem naturalem.

Heret. Ego arbitror quia magis ex duabus naturis simul et subsistentiis, tanquam ex duabus personis, dixit in Domino Christo unitionem: non enim tam uicine hoc ipsius subsistentie nomen tam diuersum assumpsit, et maxime, inquiens, post unitionem: tanquam si ante unitionem duas diceret naturas atque personas, post unitionem uero unam.

Rust. Nullo modo uerum est: predemonstrauimus enim quia non ex duabus personis Dominum dicat. Si enim hoc dicere uoluisset, sicut dicens ex duabus naturis factum Dominum non recusat confiteri  quod Deus uerbum nostram naturam sibi uniuerit, sic non habuit recusare fateri quod hominis personam sibimetipsi unierit. Nunc uero hoc quidem approbat; illud uero accusat, dicens in epistola ad Nestorium secunda, sic: »Iuuat uero nullo modo rectam fidei rationem si sic habeatur, uel certe si personarum unitionem diffament aliqui: non enim dixit Scriptura, quod uerbum hominis unierit sibimetipsi personam, sed quod factus sit caro.« Ecce claret aut sicut ipsum ponit, aut sicut omnimodo consequens dicere unitionem personarum, et dicere quia uerbum hominis personam sibimetipsi unierit, et hoc tanquam contrarium diuine Scripture infamans econtrario posuit, quia factus est caro: hoc pene clamans, quoniam qui in Christo unitionem personarum  dicit, eiicit illud a sancta Scriptura dictum, quod uerbum caro factum est . Paulo superius uero ostendit, dicens: »Duarum enim naturarum unitio facta est; propter quod, unum Christum, unum Filium, unum Dominum confitemur: clarissime igitur subsistentie nomen, nonnunquam personam, interdum uero naturam significat: non enim, sicut inquis, semper et personam significat et naturam.« Et rursus ubi iubet non dispertiri uoces que de Christo dicuntur, duabus personis siue subsistentiis, subsistentie nomine atque persone simpliciter atque indifferenter est usus, in tantum qui postea ipse diuisit uoces, super duabus naturis inquiens: »Euangelicas uero et apostolicas de Domino uoces, scimus, Deiloquos uiros, quasdam quidem  communificantes sicut super una persona, quasdam uero diuidentes, sicut super duabus naturis.« Et post aliqua: »Glorificauimus omnium Saluatorem Dominum, quoniam Scripturis diuinitus inspiratis et traditioni sanctorum Patrum nostrorum conuenientem habent fidem, tam que apud nos, quam que apud uos sunt Ecclesie: hec uero continue per ordinem supra sunt posita.« Ecce, diuinas Scripturas et Patres sic predicare confessus est, quoniam oportet distribui uoces duabus naturis. Quia ergo non dicit sibimetipsi contraria, constat, quoniam naturis quidem distribuende sunt uoces, nequaquam uero personis, id est subsistentiis. Commune igitur diuersarum id nomen est rerum, et interdum personam significat, nonnunquam uero naturam. Unam  igitur subsistentiam dicimus Domini Christi, subsistens est enim persona eius: non uero abominamur et duas dicere, quando et pro naturarum nomine pie hoc quis assumere uult sub omni cautela; subsistunt enim due nature.

Heret. Sed ecce Chalcedonensis synodus, quam ueneramini, unam subsistentiam dicit Domini Christi. At uero beatissimus Cyrillus ex duabus subsistentiis unam dicit, et dicebas  quod non dicat ex duabus personis: ex duabus igitur naturis dicit Dominum Christum. Quoniam uero et mox unam eius subsistentiam dicit prefatus Pater, unam igitur naturam nouit Domini Christi. Sicut enim non recusas, duabus naturis dictum et ex duabus subsistentiis, sic negare non poteris  quia in una natura dicat, quando in subsistentia unitionem predicat factam. Non enim uel alterius Patris, uel in diuersis opusculis sub eo dicta proferimus nunc, sed et ipsa epistola et non longe utrumque ab inuicem ibidem quoque ostenditur, et quando audimus eum dicentem conuenisse naturas secundum unitionem naturalem, et non personalem, quia non modo una persona, sed et una ex duabus natura.

Rust. Ea quidem que dicta sunt, ad solutionem horum que sunt dicta sufficiunt; sicut enim ostendimus in eadem synodo dictum quia subsistentia interdum quidem personam, nonnunquam uero naturam significat, sic una eademque epistola contigit uno nomine res dici diuersas: maxime, quia etsi in  una epistola, uerumtamen in diuersis capitulis dictum est. Insuper quia aliter et aliter subsistentie nomine usus sit, nec tu poteris denegare: si enim semel acquiescis quia non ex duabus personis dixerit, quando ex duabus subsistentiis dixit, dicis uero quia unam personam et unam subsistentiam pro una natura factam per unitionem dixerit; constat quod aliter atque aliter hoc nomine usus sit: hic quidem ex illis dicens subsistentiis que non etiam persone sint, sed nature tantummodo; illic uero illam subsistentiam que secundum te quoque persona est. Quod igitur  ut falsum reprehenderas hoc, et tu, etsi diuerso nomine, es confessus. Claret igitur quia etsi uicine, aliter tamen et aliter usus es nomine. Quia uero nec subsistentiam unam pro una natura dixerit,  inferius ostendemus.

Heret. Si non sic intellexit, quia per unitionem una natura facta sit ex duabus, quare inquit, sicut supra iam dixi, »secundum unitionem naturalem?«

Rust. Ad refellendum eos qui dicunt quia nostre nature non ipsa diuina uerbi natura unita sit, sed uelut accidens aliquod uerbi tantummodo, ut dignitas, ut auctoritas, ut potestas. Pretermittens enim quoniam non coniungende sint subsistentie, secundum dignitatem, uel auctoritatem, uel potestatem, solum tunc intulit, sed secundum unitionem naturalem, id est ipsarum naturarum; tanquam si quis dicat, chorus angelicus, id est chorus angelorum. Nec non et ob hoc, quia non persona est unita persone, sed Deus uerbum nostram naturam sibimetipsi unire dignatus est,  non uero nostram personam; ne non uera, neque in unam personam, neque in unum facta ponatur unitio. Ipse uero sanctissimus Cyrillus in expositione horum capitulorum prima, naturalem unitionem semetipsum dixisse ait, pro uera unitione; et testimonium profert Apostoli ad huius rei comprobationem, dicens: Et eratis natura filii ire, sicut et ceteri . Et addit, »quia sicut ille, natura filios ire, pro eo ut diceret, uere filios ire, dixit, sic ego unitionem naturalem pro uera posui.« Si ergo naturalem unitionem, tanquam in unam naturam colligentem ea que unita sunt, in hoc loco acceperimus, necesse est etiam illic iram quamdam subsistere secundum naturam, cuius secundum naturam male sint proles, circa impiissimum Manicheum. Insuper si hoc demonstrare Cyrillus  uoluisset, quia una facta esset natura, consequens erat ut in expositione hoc clarius diceret, et contra eos qui hoc accusabant adiiceret, dicens: »uerum est: hoc dixi, et bene dixi, una est enim per unitionem facta natura.« Cur igitur naturalem unitionem uere unitionis nomine permutauit? Nemo enim semetipsum exponens et cupiens dilucidare quod dixerit, pro maxime proprio nomine incertius nomen ponit. ueram namque unitionem et nos dicimus et uos; naturalem uero uos tanquam pro uobis solummodo sapitis. Si igitur quod dicitis dicere uoluisset, et multo facilius id ille dicere potuisset, et uerbum proprium simul et clarius non mutaret.

Heret. Infirmiores erant ad quos sermo fiebat, id  est Orientales; et propterea sermonem sic coaptauit, in tantum, quia, etsi alio nomine, idem tamen induxit tanquam si diceret: quia qui dicit ueram unitionem, naturalem dicit; et qui negat naturalem, refutat et ueram. Cessit autem de sermonis integritate, propter eos qui nondum poterant capere: si enim uerax unitio, et non naturalis, hoc magis ostende.

Rust. Non est opus exemplo, dum ipsa res nobis hoc quod queritur soluat: quia enim uel aliam, uel aliter dicitis uos unitionem quam nos, uos ipsi fatemini; quia uero in unam personam, in unum Christum, in unum Filium, unum Dominum, unam substantiam dicimus factam unitionem; hanc uero ueram esse quam credimus manifestum est. Sanctus uero Cyrillus nomen uere unitionis dicens et naturalis, permutans, ut  dicitis, propter infirmos, nequaquam dispensatiue in tantam impietatem caderet, ut ex apostolico testimonio probare tentaret, quod ira secundum substantiam subsisteret; cuius filii essent ii qui nequaquam sunt, quod uestram propositionem sequi monstrauimus. Si enim hic naturalis unitas ab eo dicta est in unam naturam; et illic ire filii secundum naturam filii dicti essent ire, et eiusdem cuius et ira nature. Dicit enim predictus Pater in expositione tertii capituli sic: »Si uero dicamus naturalem unitionem, ueram dicimus, dum consueta sit diuinitus inspirata Scriptura sic uti hoc sermone: scribit namque alicubi quibusdam sacratissimus Paulus: Et eramus natura filii ire sicut et ceteri [a 1Kb] . Et nequaquam quis dicat subsistere secundum naturam iram diuinam, ita ut etiam  germina eius intelligantur ii qui peccant; alioqui in omnibus utique modis erimus consentientes iis qui Manicheorum uesania languent; sed id quod dixi, natura, ostendit id quod est secundum ueritatem.« Omnes igitur contra nos calumnias uestras, quinimo contra sanctum Cyrillum, hic sermo subuertit.

Heret. Utrum communes duas naturas Christi dicitis esse, an ut indiuiduas sicut indiuiduas dicitis, omni necessitate consequitur uos duas quoque subsistentias dicere? Omnis enim substantia et indiuidua natura subsistentia est; si uero ut generales, siue uniuersales, uel certe communes naturas dicitis, nunquam pauciores persone sunt harum. Erunt igitur et due persone, seu amplius, Domini Christi.

Rust. Et hic ad interrogationem quidem non necessaria  posita sunt; ad conclusionem uero equiuocatio posita, que iam sepe est deprehensa. Duas enim Domini Christi naturas dicentes, nec communes dicimus utrasque, neque indiuiduas duas, sed diuinam quidem communem, humanam uero indiuiduam. Nec duas uero subsistentias dicimus absolute Domini, sed unam subsistentiam dicimus, ut reuera unam subsistentem uere personam. Duas uero cum interpretatione dicere non abominamur, quoties pro natura ponitur is sermo.

Heret. Omnis natura indiuidua persona est: si igitur humana Christi natura indiuidua est, erit igitur  non insubsistens uerbum, due uero nature; due igitur persone Christi.

Rust. Multe indiuidue sunt nature, que non sunt etiam persone, sicut inanimatorum et irrationabilium. Nam et homo dum constet ex anima et corpore, non tamen ex duabus dicitur esse personis, quam [Leg. quem] confessum est ex duabus indiuiduis constare naturis. Si enim homo ex duabus personis est, erit Christus ex tribus, et Trinitas ex quinque personis: uerumtamen et arbores, et surculos, et herbas, et lapides, et alia inanimata indiuiduas quidem solemus uocare naturas, non uero et personas.

Heret. Multa quidem de hoc dicere est, etsi non apte ad id quod propositum est. Ego uero cetera preteriens, propositionem definio sic: Omnis indiuidua  et rationalis natura persona est: dum enim tres existant confesse rationales nature, id est Dei, et militiarum celestium, et hominis, in iis unaqueque indiuidua natura persona est. Quia igitur uos, super Christo, duas dicitis rationales naturas, duas etiam personas ineuitabiliter introfertis: superflue igitur Nestorii anathematizatis nomen, cuius dogma defenditis; aut, ut leuius dicam, cuius error uestrum dogma necessaria ratione comitatur.

Rust. Si rationalis apte dicitur Deus, interim non queram; sed illud magis affirmo, quia in Deo indiuidua , id est non communis, sed unius et solius persone natura est: sola enim in Deo communis natura est trium personarum: illic uero nec sic definitur persona, non enim illic persona  est indiuidua natura, neque communis, sed indiuiduum nature communis.

Heret. Ergo, ut dicis, magis due persone sunt in Domino Christo: unicuique siquidem, secundum uos, nature propria persone ratio conuenit: Deus enim uerbum indiuiduum est diuine nature, humanitas uero nature rationalis indiuidua; hec uero, due natura: due igitur et persone. Nec enim potes dicere quia non que equiuoce, sed que uniuoce dicuntur, connumerantur, qui communem Trinitatis naturam indiuidue humanitati connumerans, etiam ob hoc duas naturas fateris.

Rust. Etsi in reliquis rationalibus creaturis substantia indiuidua persona est, sed non in Domino Christo: non enim quia eum ex duabus perfectis  naturis esse confitemini, ob hoc ex duabus, secundum uos, erit personis: alioquin iam non erit incongruum dicere, uerbum hominis sibi unisse personam, quod in Epheso exclusum est communi sententia. Quia uere id olim est demonstratum, addam etiam illud, quia communiter quidem nobis confessum est, quod diuerse quidem que ad unitatem ueram concurrerunt nature, non tamen etiam quia diuerse que ad unitatem ueram conuenere persone. Si enim uos quoque suscipitis sancti Cyrilli epistolam cui synodus Ephesina subscripsit, hoc refutare nequaquam potestis.

 Heret. Et ubi hoc aliquando sanctus uir ille conscripserit, unquam probare non poteris.

Rust. Ipsa illius sanctissimi uerba satisfacient. Testimonium ex secunda epistola ad Nestorium S. Cyrilli: »Carnem animatam anima rationali uniens uerbum sibimetipsi secundum subsistentiam, ineffabiliter atque inintelligibiliter factus est homo, et uocatus est filius hominis non secundum solam uoluntatem uel benignitatem, sed neque uelut in assumptione solius persone: et quia diuerse quidem, que ad unitatem ueram conducte nature, unus uero ab ambabus Christus et filius; non tanquam naturarum differentia interempta propter unitionem, perficientibusque potius uobis unum Dominum et Christum et Filium deitate et humanitate per ineffabilem unitionem  et inenarrabilem concursum.« Igitur etsi super aliis natura rationalis indiuidua persona est, in Christo uero hec regula nullatenus uera est.

Heret. Irrationabile mihi nimis uidetur esse quod dicitur, quia in omnibus quidem uerum est, in Christo uero hec regula nequaquam uera est. Si enim similiter nohis participatus est sanguine et carne, et per omnia nobis assimilatus est absque peccato, cur in eo solo non uerum sit quod in omnibus uerum est?

Rust. Si quidem hoc solum inestimabile atque insuetum esset in Christo, equidem neque tunc te diffidere huiusce miraculis oportere conuenerat. Si uero et multa, imo uniuersa, in illo inestimabilia, hoc magis esse irrationabile uel tarde iam respice;  quia cum tanta miranda atque inestimabilia fide percipias, ad unum horum dubius es. Quis enim, dic mihi, preter hunc alius talis ut hic? Ideo iste non secundum consuetudinis legem factus est: quoniam nemo a semetipso factus est sicut iste, sed nouo modo, noua unitione, noua et singulari atque irregulari lege factus est. Nunquam siquidem, neque homo, neque angelus, neque quis ex superiorum rationalium Deus erat, nec erit, in unam Deo illi qui consubstantialis est Patri personam unitus, nullus ex alia natura; unus cum uerbo et Deo Christus est factus; neque quisquam unus Dominus, nec unus unigenitus Dei, sicut in hoc credimus factum: duarum namque perfectissimarum rationalium naturarum nunquam secundum ueritatem facta est una persona, sicut in  Domino Christo est factum. Amplius uero adhuc dicam, quia neque inter ipsas creaturarum substantias unquam tale aliquid factum est, ut unirentur in unitate persone: non igitur aliorum rationalium regule supponitur ipse Dominus; non enim ceterorum factus est lege. Sicut igitur Nestorii syllogismos, quin potius paralogismos, id est falsas collectiones; ita et aliorum qui similiter consueta et inestimabilia in non estimabilibus, et mirabilibus et mentem supereminentibus querunt, abominamur: ex talibus enim non potest colligi quod idem sit Deus perfectus et homo perfectus. Sic credentes omnia regenti et omnipotenti Deo, uobis quoque resistimus, qui dum uultis comparationibus et exemplis et legibus regulisque  subiicere unitionem super cuncta fulgentem, iam non eam creditis singularem.

Heret. Ego homo sum; rationabiliter persuaderi desidero, rationalem me creauit Deus.

Rust. Recole, queso, et participem te esse illius diuini baptismatis; recole de illo mysterio esse sermonem, cui nunquam equum quid uel simile contigit: quia hoc ipse in semetipso uniuersorum Dominus fecit; sicut per prophetas ipse dixerat, inquiens: Faciam nouum in femina quod omnes mirabimini . uerum quia ualde me cogis uerbo inire que superexsiliunt animam, prius a Deo ueniam petens, ut possum, aggrediar disquirere imperscrutabilem rem. Dico autem quoniam si fides accommodanda est exemplis, omnia quidem sine exceptione habet nostre  nature Christus, non omnia uero humane persone: uidemus enim unamquamque huiusmodi subsistentiarum omne quod suum est esse in semetipsa habentem, preter ceteras alias sequestratam. Nec enim mea anima alterius corpus per semetipsam uel prime gubernat, etiamsi secundum accidens, uelut filios aut seruos dicimur gubernare. At uero Deus illam humanam naturam nunquam sua presentia atque gubernatione depositam reliquit, tanquam si dicat aliquis effrenate libero arbitrio abuti, sed et ob hoc eam creauit, non ut sue [F. leg. sua], sed ut eius esset; et super semetipso eam fundauit, tanquam super basim quamdam uel fundamentum, ut uera dicam, ut per eam perficeret propositam sue immense largitati pulcherrimam dispensationem. Igitur si omnis indiuidua  natura persona est: sed illa omnis que non ad hoc creatur, ut alteri inseparabiliter unita permaneat. Nam et humanum corpus non est alterius persone ab anima sua; alioquin, ut iam dixi, erit Christus ex tribus personis, et ex quinque Trinitas sancta.

Heret. Prius oportet me ea que ante dixisti recipere, si tute ad reliqua peruenire contendis. Miror namque quomodo dicitis quia inhumanatio Domini caret exemplo, dum multi Patrum exemplorum comparationibus hanc assimilent; nec non et ipsa sancta et uniuersalis synodus Ephesina, in mysterii explanationem, hominis utatur exemplo, et hoc ex lectionibus antiquorum perdoceat: quia sicut ex anima et corpore una est hominis natura, sic ex diuinitate et humanitate una est Christi Domini natura, sic aliquatenus  inquiens: »Nature quidem due, Deus et homo, quia et anima et corpus: Filii uero non duo neque Dii; neque enim hic duo homines, etsi sic Paulus quod intus est hominis et quod foris est appellauit ; et si oportet breuiter dicere, aliud quidem et aliud, ea ex quibus Christus.« Si igitur hoc sanctissimi Patres rationalis anime et humani corporis exemplum suscipiunt ad Domini inhumanationem, sic unitas dicentes in Christo naturas, sicut in unam naturam hominis animam simul et corpus, quomodo nos hoc super inhumanatione sapere prohibetis, extra exemplum dicentes esse unitionem, cuius tanti ac tales Patres similitudinem proferunt?

 Rust. Ergo in nullo dissonare dicitis eam que in Christo celebrata est unitionem ab ea unitione que incessanter fit in uniuerso mundo, ubicunque componitur homo.

Heret. Quomodo non differt, dum semel et solum facta sit super diuinitate atque carne?

Rust. Hoc non ipsius unitionis, sed eorum tantum que uniuntur, differentiam fecit. Si enim, sic uerbi gratia dico, aut hominem et angelum, aut Deum et uirtutem forsan aliquam ex rationalibus celestium adunari contingeret, ab iis que unirentur unitione non distarent. Quare alterum est, differre ea ex quibus aliquid est, et alterum ipse unitionis eorum modus.

Heret. Et aliquid distat unitio, effectus tamen minime,  in unam siquidem personam conuenerunt.

Rust. Sed nos nunc ab unitione argumentamur ad effectum; et quoniam communiter Christi confitemur unam solamque personam, si una quoque natura sit querimus. Sed quia omnem comparationem aut exemplum non per omnia simile nec per cuncta dissimile poni necesse est, cum multos modos circa hominis consideremus exemplum: ex duabus enim naturis, non modo unus homo, una persona, una subsistentia, sed et una species, unum animal, et una substantia uel natura, ex iis ipsis apparet quia a sanctis Patribus, non ut unius nature siue substantie significatiuum super Domino sumitur, quia hoc exemplum suscipiunt. Si uero non modo una persona, et una subsistentia, et unus idemque est, sed et una species,  substantia, et natura, et simpliciter nullo modo unitorum saluus est numerus, iam non erit exemplum. Hoc autem nec uerum, nec hac intentione dictum est a scriptore, sed ad demonstrandum tantummodo quia sicut illic que unita sunt unum eumdemque hominem perfecerunt, sic et hic unum Christum, unum Filium, unum Dominum, unam personam et unam subsistentiam: quod est et ex ipsis considerare sermonibus. Non enim dictum est, ex duabus quidem naturis, Deus et homo, quia et anima et corpus; at uero nature iam non due, sed una per unitionem. Sed postquam dixit: due nature, Deus et homo; addidit, Filii autem non duo. Cur ergo peruertis ea que ob hoc clarescunt dicta, ut unus Filius monstretur, et non duo Dii; neque interiorem et exteriorem, uelut  alterum et alterum, duos quis Christos esse putaret: sed ut, uel si quid Christi interius et quiddam exterius iuxta exemplum propositum, et sicut de homine inquit Apostolus, non tamen, uelut interiorem et exteriorem, duos Christos existere.

Heret. Ego alium suspicor eorum que dicta sunt intellectum: quod enim dixit, »due nature, Deus et homo, quia et anima et corpus; Filii uero non duo, neque Dii, neque enim hic duo homines, etsi sic Paulus quod interius hominis et quod exterius appellauit;« tale est ac si quis dicat, Non sunt duo Christi, Deus homo, etsi sic Apostolus interiorem et exteriorem uelut duos homines nuncupauit, id est, animam et corpus. Igitur hominem quem Apostolus  uelut in duo partitus est, sancte memorie Gregorius unum modum omnibus nominat, ne Christo eum conferens, duos uideatur Christos asserere. Quia igitur super uno eodemque homine circa Apostolum licet dicere, interior homo et exterior, de Christo uero non licet dicere, is qui intus est Christus, et is qui foris est Christus, secundum Patres sanctos qui in Ephesum conuenerunt, ne duos faciamus Christos, claret quia in Christo maior unitas quam que in homine facta sit; multo amplius igitur per unitionem una natura est Christi.

Rust. Planius audire desidero que a te dicta sunt nuper; obscurissima enim sunt.

Heret. Breuiter simul et plane eadem repetentur. Dixit alicubi Apostolus: Quia quanto is qui foris est  noster homo corrumpitur, tanto is qui intus est renouatur ; et tanquam de alio loqueretur, eum qui intus est et eum qui foris est separauit, ut ueluti duo homines putarentur, alter interior, et alter exterior. Dicit ergo Gregorius, »sic ex duabus naturis Christus, sicut ex corpore et anima homo:« non tamen licet uel sic nos dicere de Christo sicut de homine; quatenus sicut ille qui intus est, et ille qui foris est homo quodammodo duo sunt homines, sic duos sint filii: non enim circa hoc exemplum sumimus quasi ut alter sit interior Filius et alter exterior, sed circa hoc tantum, quia ex ambabus unus est Filius. Quare ex parte, et non ex toto sumpsit exemplum. Insuper non solummodo duo, sed et tres ueluti uidetur Apostolus homines subsignare, dicens  enim: Interior noster homo, et, exterior homo noster, in eo quod dicit, noster, alium uelut hominem monstrat, cuius isti sint duo; alius enim ego, et alius ille qui meus est.

Rust. Falsissime atque uersutissime inquis: non enim uel Apostolus sic incongrue scripsit, uel illa uniuersalis synodus ita desipuit, ut hanc incongruitatem uelut ex persona sancti Gregorii exponeret ad demonstrationem proprie fidei: quoniam non hoc interior et exterior homo quod simpliciter homo, sed quod non integer homo: non enim uel animus uel corpus integer homo. Omne siquidem quod negatur, adiecta negatiua particula ponitur, ut puta: Anima rationalis homo non est. Ponitur homo, et id non esse dicitur. Circumscribit ergo Paulus hominis  partem, dicens: exterior homo, id est, non et interior; ac per hoc non totus homo. Rursus, qui intus est homo: igitur non etiam qui foris: ergo nec homo, sed aliquid hominis, neque imperfectum. Quia uero sic intellexerit Pater, non modo ex opposita o diuerso incongruitate, sed et ex consequentia rationum licet ostendi. Inquit enim: »Si quis duos Filios introducit, unum quidem ex Deo Patre, secundum uero ex Maria, et non unum et eumdem, et adoptione decidat que promissa est recte credentibus. Nature quidem due, Deus et homo, quia et anima et corpus: Filii uero non duo, neque Dii: nec enim ii duo homines, etsi sic Paulus, quod intus hominis et quod foris nominauit: et, si oportet breuiter dicere  aliud quidem et aliud ea ex quibus Saluator. Siquidem non idem uisibile inuisibili, et intemporale ei quod sub tempore; non alius uero et alius, absit: ambo enim hec, unum mixtione, Deo quidem inhumanato, homine uero deitato, uel qualitercunque quis nominet. Dico uero, aliud et aliud, e conuerso quam super Trinitate se habet: illic namque alius et alius uti ne subsistentias confundamus, non aliud et aliud: unum enim tria et idem deitate.« Primum quidem, non dixit, ex duabus naturis Christus, sed potius, due nature, Deus et homo, id est Christus. Si enim de alio diceret, non adderet, Filii uero non duo. Nullus enim, Deus simul et homo unus Filius, nisi Christus. Nec uero dixit fuisse, sed esse duas naturas: quod enim mox adiectum est, non erat, sed  est: dixit enim, quia et anima et corpus, et addidit, Filii uero non duo, neque Dii; et non addidit, sunt. Et ideo non ob hoc adiecit, et hoc ipsum est, quasi ut non sint due nature: nec enim hic ideo deest, quod absit, eo quod tanquam sint duo Filii; sed proprietas locutionum est hanc particulam orationis in audientis intellectu relinquere. Si igitur due nature sunt, Deus et homo, id quod Saluator plane confessus est, quomodo tu per quasdam diabolicas uersutias eius in contrarium uerba peruertis? dic mihi.

Heret. Interim contra ea que dicta sunt, per ordinem te oportet, si tamen omnino aliquid habes, opponere; et tunc me interrogare, si ad hec habeam rationes. Quid ergo apud eum uult significare, etsi sic Paulus quod intus hominis et quod foris appellauit?

 Rust. Patienter accipe; hoc enim et facturus sum. Postquam igitur dixit, »due nature, Deus et homo, quia et anima et corpus: Filii uero non duo, nec Dii,« addidit, »nec enim hic duo homines.« Non igitur duo dicendi sunt homines de uno et eodem; nocebit namque et hoc non mediocriter pietatis mysterio, si dicamus, quia Deus et duo homines, Christus; seu quia uerbum non homo factus sit, sed homines facti sunt: et est per hoc, decem millia concludere incongrua simul atque blasphema. Ante omnia quoniam tu duas naturas esse non dicens Domini Christi, duos homines dicis in eo, et negans duas Dei et hominis esse naturas: rursus solumque hominem, auctoritate Apostoli, duos esse homines contendis asserere, et Apostolo contraria dixisse Gregorium.  Dictum uero est quod prediximus ab Apostolo atque a Patribus: quoniam quedam quidem sunt que de uno et solo dicuntur, et non etiam de duobus aut pluribus; quedam uero similiter et de uno et non de solo: ut est, quando dicit Dominus de corpore suo quod templum sit, quando illud a Iudeis quidem soluendum esse predixit, a se autem resuscitandum: dicimur uero et nos, uel Filii uel sancti Spiritus esse templum. uides igitur hoc idem, et de eodem et de non eisdem, sed de aliis et aliis dici? Si igitur aliud est de duobus loqui, uel pluribus; aliud uero de uno quidem, sed tamen similiter, et sic tanquam de duobus: illic enim uerborum similitudo, non identitas rerum: non enim sine dissimilitudine est ea  que de uno est, et illa que de pluribus ratio. Inquit ergo Gregorius, quia etsi communi et simili sermone Apostolus usus est super uno homine quasi super duobus, non tamen duo sunt homines, is qui intus est, et is qui foris. Sed et hoc ipsum non dubitate posuit, sed ueluti sermone suspenso: non enim dixit quia modis omnibus hoc dicat Apostolus, sed ait: »si sic Apostolus quod intus est hominis et quod foris est appellauit.« Intendendum uero et quod ait, appellauit. Non enim dixit, confirmauit, neque, definiit, sed, appellauit. Appellatio uero similitudo sermonum est, non autem omnimodo necessarieque et ineuitabiliter identitas rerum. Non igitur de duobus intellexit hominibus, etsi, ut de geminis, appellauit.

Heret. Quid uolumus sermone protendere? Non ait  interim lectio quia in duabus naturis, sed ex duabus: addidit enim, aliud quidem et aliud, ex quibus Saluator.

Rust. Interim permitte nos per ordinem quod olim querebatur absoluere, et de hoc postea perquiremus. Predictis igitur superaddit etiam hec: »Et si oportet breuiter dicere, aliud quidem et aliud, ea ex quibus Saluator, siquidem non idem id quod inuisibile ei quod uisibile, et id quod intemporale et quod subtemporale; non alius uero et alius, absit.« Et hic quod dictum fuerat representat, quia ex duabus quidem substantiis, non ex duabus personis est Christus: aliud enim et aliud naturarum magis est proprium; alius uero et alius, personarum. Signandum uero quia non dixit, »ex alio et alio Saluator;« sed, aliud et  aliud, ea ex quibus Saluator: ne quis uestrum suspicetur quia ex duabus quidem, sed iam non due nature: dixit enim pluraliter, ea ex quibus est Saluator. Si igitur ex duabus naturis Saluator, sunt uero hec ipsa ex quibus Saluator; sunt igitur due nature: non enim potest hic dici, alia quedam dixit ea ex quibus est, preter duas naturas. Non enim possibile est ex aliis quibusdam dici Christum, nisi ex duabus naturis existentibus: existentibus uero dico, non, preexistentibus unitioni; absit, sed nunc usque manentibus. Rursus igitur sermonem repetam. Lectio hec, duas ex quibus est Saluator, hactenus uult esse clare naturas: quomodo igitur, tu, nisi Satane uersutiis, in contrarium uertere que bene sunt dicta conaris? Nam iam duas, inquis, esse naturas eas ex quibus  Saluator, quas et duas naturas et aliud atque aliud Patres esse dixerunt. Sicut autem dixit hic, aliud et aliud, ea ex quibus Saluator, prout diceret, ex quibus est Saluator: sic et supra, due nature, Deus et homo; ac si diceret, due sunt nature Deus et homo. Intende uero et tenori lectionis huius, quia per singula nomina similiter currit.

Heret. Quid ad me? dicantur ad hoc tamen solum due nature, ut ex ipsis sit; non tamen ad hoc, ut et in ipsis sit Christus, ne unus secetur in duos.

Rust. Quotiescunque sermones uerteris, minime nos pigebit opponere tuis falsitatibus ueritatem: turpe est enim reuera et indecens, contra asserentem peruersa, nos pro ueritate frigidiores inueniri. Audi igitur  interim, et suadere adhuc amplius ex iis que sequuntur ita: »Hec enim ambo, unum commixtione, Deo quidem inhumanato, homine uero deitato, uel quomodolibet quis nominet.« uide igitur lectionem, ambo, nominantem; que tu, duo quedam dici non uoles. Quis usque adeo uecors sit, imo quis demens, quis impius et sine Deo, qui, ambo, esse non dicat, duo quedam? Simul quoque inspice quia, sicut superius diximus, simpliciter unum nature sit potius proprium quam persone, sicut unus persone potius quam nature: uerumtamen eo quod nonnunquam et preter acribiam dicantur talia, et alterne, saluo pio intellectu; sicut Apostolus sic de uno homine, tanquam si de duobus locutus est, ille qui intus et qui foris homo: sic iste de duabus naturis tanquam quasi  de una, non ait unum esse Christum nec unam esse personam, sed simpliciter unum; dicit enim, ambo hec unum commixtione. Non autem tibi blandiaris, quasi omnino de una natura se eloqui putauerit; alioqui et ego dicam, quia et hic non sine additamento legitur unum, sed dicitur unum commixtione, id est unitione, non natura unum.

Heret. Non mihi plura iam dicas, ecce uno te superabo sermone: ubi mihi de cetero fugies? ubi poteris uerti? Non solum enim unum quid dixit, utraque; sed et addit, commixtione: ubi commixtio, ibi omnimodo et una ex diuersis natura: una igitur ex duabus Domini Christi facta natura est.

Rust. Glorifico Deum, quia uelut inuenta occasione, omne uenenum tuum promptissime uomuisti. Rogo  uero et spero, qui [F. quia] quanto uulnus tuum manifestius factum est, tanto celerius curabitur. Non dixit enim sanctorum doctrina naturarum permixtionem, non dixit fermentationem, non dixit confusionem: hec namque omnia non iam seruant ea que unita sunt. Igitur si, quod absit, confusio facta est, non iam Deus est Christus. Sed ipse exposuit quid dixerit, commixtione, dum superaddit, Deo quidem inhumanato, homine uero deitato. Non dixit, Deo quidem confuso, homine uero confermentato: est enim, est reuera quedam commixtio saluam custodiens differentiam commixtorum. Et hoc exposuit sufficienter olim S. Cyrillus in primo tomo contra Nestorii blasphemias, sic dicens: »Nomen quidem commixtionis posuerunt etiam sanctorum Patrum nonnulli. Quoniam  uero reuereri te dicis, ne forsitan quedam putetur refusio contigisse: quemadmodum in ordine eorum que inuicem liquida commiscentur, liberem te ab huiusmodi pauoribus. Sapuerunt enim sic, nunquam abusi sunt uero uerbo ad summam factam unitionem eorum que ad alterutrum conuenerunt significare studentes. Conuenire autem dicimus secundum unitionem indiscissibilem, et impermutabiliter habentem propria carnis Deum uerbum: inueniemus uero et ipsam diuine inspiratam Scripturam, non ualde hoc uerbum discutientem, sed potius quasi abusiue ponentem atque simpliciter. Scripsit igitur sacratissimus Paulus de aliquibus: Sed non profuit eis sermo auditus, non mixtis fide iis qui audierant .  Nunquid ergo futuri erant circa equum modum commixti ad alterutrum, sicut certe uinum aque, et refusionem quamdam subsistentiarum, que est in inuicem, passuri ii de quibus erat sermo; an potius uniti circa animam, secundum illud quod in Actibus sanctorum apostolorum scriptum est; quoniam multitudinis eorum qui crediderant erat cor unum et anima una ? Sed arbitror hoc uerum magis esse quam illud. Esto igitur extra pauores super iis: cauta enim nimis est mens sanctorum.« Ecce, quod eque quesitum est olim Nestorio, S. Cyrillus absoluit.

Heret. Ex synodicis eius, si tamen reuera potes, aliquid tale demonstra; que enim in pugna, et contentione, et contradictione, non utique circa acribiam  dicta sunt: multa enim puto in talibus, et magis dispensatiue dicta; ea uero que synodi uniuersalis sunt, firmissima omnium sunt, maxime quia oportet primum communia contemplari, et tunc propria scripta. Habeo namque et ego non pauca ex talibus proferre scriptis.

Rust. Si ad satisfaciendum tibi non sufficit circa hec huius Patris auctoritas; me puta ista dixisse. Nunquid Apostoli uerba quibus hec demonstrata sunt, aut sic sanam expositionem poteris non probare? uerumtamen et in iis obediam tibi: spero enim in nomine Domini, quia si tibi per omnia que quesieris satisfias, omni modo etiam corrigaris. Ex synodica et unitiua epistola sancte memorie Cyrilli ad sancte recordationis Ioannem archiepiscopum  Antiochie et synodum que sub eo est: »Eos autem qui dicunt, quia confusio aut fermentatio facta est Dei uerbi ad carnem, dignetur tua religiositas condemnare; credibile namque est quosdam et hec iactitare de me, tanquam si hoc uel sapuerim uel dixerim. Ego autem tantum alienus sum a sententia huiusmodi, ut et insanire putem eos qui quolibet modo illud suspicati sunt, quod momenti obumbratio circa illam diuinam uerbi naturam contingere possit. Manet etenim quod est semper, et mutatum non est; sed non unquam mutabitur, aut etiam permutationis erit susceptibile: impassibile uero ad hec illud Dei uerbum confitemur uniuersi.«

Heret. Et nos non impiam mixtionem dicimus, quam hic doctor iste accusat, sed piam, quam in uerbis  S. Gregorii, cum tota uniuersali Ephesina synodo hic ipse sanctissimus Cyrillus accepit. Hec uero pia mixtio unam naturam Christi effecit.

Rust. Licet sufficiant que dicta sunt, tamen propter pertinaciam tuam, ut scias quia non talis est huius lectionis intentio, cetera perscrutemur, que sic se habent: »Utraque enim unum commixtione, Deo quidem inhumanato, homine uero deitato, uel quolibet modo quis nominet. Dico autem aliud et aliud e conuerso quam in Trinitate se habet: nam illic quidem alius et alius, ut subsistentias non confundamus; non aliud uero et aliud, substantiam ne separemus: unum namque hec tria, et idem Deitate.« Clare in talibus uerbis omnem ueram comminuit  heresim, monstrans quia aliud in Christo quidem conuenit, in Trinitate uero tota iam minime, sed potius alius et alius. uides igitur, et duas naturas et aliud et aliud dici de uno eodem Domino Christo; alius uero et alius, ubi persone sunt tres: non quia Christus quarta persona sit, dum certe sine ipso non iam tres, sed due persone sint seu subsistentie; sed quia sicuti in commune sancte Trinitatis differentia, et numerus subsistentiarum et non naturarum est, sic in Christo qui coadimplet Trinitatem, naturarum, non personarum est tam differentia quam etiam numerus. Si enim hic e conuerso quam in Trinitate, quid aliud signat istud, e conuerso, nisi quia sicut ibi non una persona, ne substantias confundamus, sic hic non una natura, ut non confundamus naturas?  Ex iudicio igitur sancte et uniuersalis synodi, confusionem modis omnibus introducunt qui unam dicunt naturam Domini Christi ex diuinitate ac humanitate factam.

Heret. Duas naturas, et, aliud et aliud, ex quibus Saluator, dixit: non, in quibus Saluator: uos autem, sicut synodus Chalcedonensis, non ex duabus, sed in duabus esse dicitis.

Rust. Non dixit, fuisse, sed esse duas naturas: non solum propter illa que olim dicta sunt, sed et propter quod nunc dictum est: non enim dixit, sic se habuisse in Christo, sed quod sic se usque nunc habeat: Inquit enim, et e conuerso quam se in Trinitate habet, id est usque ad presens; et nec dixit, illic quidem, sic se habuit e conuerso: in Trinitate uero sic  se habet; sed communiter addit, habet, postquam dixerat, e conuerso. Sicut igitur nunc usque illic subsistentiarum discretio, sic et hic naturarum. Eorum enim que fuerunt et non iam sunt, ad ea que semper sic sunt, quomodo secundum aliud et aliud, et alius et alius erit alter e conuerso. Si uero et hoc tibi difficile est, ex superioribus iam monstratum est quia due nature Deus et homo, sic posuit tanquam si diceret, due nature sunt, Deus et homo.

Heret. Et usque nunc duas naturas esse dicimus, sed ad hoc ut ex eis sit, non ad hoc ut in eis: hoc enim dicere est diuidere in duo.

Rust. Dic igitur, que sunt iste due? Certe manifestum est quia diuinitas eius et humanitas eiusdem. Si ergo in Deitate et humanitate, in duabus Christus:  nam si non igitur naturis [a 1Kb] est Christus, hoc est, non est igitur ex duabus naturis, quod absit, qui ex Deitate et humanitate est; aut, quod absit, ex altera Deitate et humanitate preter duas naturas, aut non ex Deitate atque humanitate.

Heret. Et unde mihi ostendere potes quia Christus in diuinitate atque humanitate sit?

Rust. Interim, quia non tantum fuisse quondam solum, sed nunc esse quoque naturas dixit, demonstrat et illud, quia dicit, ambo enim unum commixtione. Idem uero est dicere, hec ambo, et hec duo. Sicut igitur quando dicit hoc unum, non fuisse solum, sed etiam nunc esse intelligimus; sic et quando ambo hec  non fuisse solum, sed etiam esse intelligimus: si enim iam, non hec ambo, igitur iam non hoc unum. Quare, quod absit, non iam dicetur unus Christus, nec una eius, secundum te, esse persona; nec non etiam ipse articulus hec, pluraliter dictus, non naturam, sed naturas esse significat; ambo uero illa duo, unum esse, sub uno uero omnia dicta sunt, sicut ostendit dictorum lectio.

Heret. Non multa mihi, sed illud, ut dixi, proba, quia in iis sit Christus.

Rust. Et hoc tibi ex synodicis similiter lectionibus comprobabo.

Heret. Prius, que sunt residua testimonii sancti Gregorii perquiramus, clare, ut arbitror, unam Domini Christi substantiam declarantia.

 Rust. Seruetur tibi absque preiudicio et iste sermo: nunc uero interim, dum adhuc que dicta sunt memoriter retinemus, accipe synodicam lectionem, quia Christus in diuinitate atque humanitate sit.


Testimonium synodicum Ambrosii sanctissimi Mediolanensis episcopi.

»Sileant igitur inanes de sermonibus questiones, quia regnum Dei, sicut scriptum est, non in persuasione humani uerbi est, sed in ostensione uirtutis . Seruemus differentiam diuinitatis et carnis. Unus in utroque loquitur Dei Filius, quia in eodem utraque natura est; et, si idem loquitur, non uno tamen semper loquitur modo. Intende in eo, nunc quidem gloriam Dei, nunc uero hominis passiones; quoniam ut Deus, docet et diuina, quia uerbum est,  ut uero homo, loquitur humana, quia in mea substantia loquebatur. Audisti, custodiamus differentiam diuinitatis et carnis. Unus in utroque loquitur Dei Filius, quia in eodem utraque natura est.« Intende, queso, in utroque esse eorum que dicta sunt, Dominum Christum, id est, Deitate et humanitate; quorum et differentiam dixit oportere seruari. Et addit, quia in eodem utraque natura est. Quid igitur uult id quod ait, quia, nisi ac si dicat, propter hoc in iis est, quia in eo sunt hec? Si enim Christo [forte, in Christo] due nature, et in duabus naturis est Christus. Propter hoc nec uno semper loquitur modo idem ipse, quia non una natura, sed aliquando quidem tanquam Deus est, aliquando uero ut homo, quia in mea substantia loquebatur, id est, quiuis [forte  inquit], qui in mea erat substantia, loquebatur: ipsa uero temporis differentia, et Dei gloriam atque hominis passionem et naturarum distinctionem pariter representat, dum dicit, nunc quidem hoc, nunc uero illud.

Heret. Tu ista dicis: nam synodus non ait quod in utraque natura sit Christus, sed quod ipse quidem in utroque loquitur: in ipso autem utraque natura est; et non dixit due, sed utraque: quod uero utrumque, non continuo, duo.

Rust. Quousque, o tu homo, Deo discredis, qui per sanctos locutus est Patres, et impudentie non parcens, desperationis cecitate etiam communes conceptiones  mentis euertis? Quis dixit, quis audiuit unquam hominum, utrumque non esse duas? Conuinco uero te a tua ipsius conscientia. Dic igitur anathema ei qui non credit, quod Christus in utraque natura et in Christo utraque natura est, ut credamus tibi uel hoc, quia ex bona conscientia loqueris. Quid est ergo, quod occasiones et uarietates uerborum queris? Dic anathema, et tunc tanquam nescientem te rationabiliter suadebimus. Quia uero dixisti, quia in utroque loquitur, et quia in mea substantia loquebatur; non dixit, quia in hoc siue in illo sit, sed quia in utroque loquitur, unus qui in utroque est loquitur: sic hoc positum est in tantum, ut sequatur Filius Dei. Reddito uero uerborum ordine, facilis est intellectus, tanquam si diceret, qui in utraque natura est Dei Filius, et addidit,  loquitur. uerumtamen idem rursus designat illud incongruum quod tua uerba consequitur: si enim non est in utroque, loquitur igitur ubi non est. Quinetiam si non ille est in utraque natura, est uero in eo utraque natura; non est ille Deus filius in iis que sunt in eo. Et de nonnullis quidem talis ratio uerax est: ego enim sum in hoc mundo et in hoc loco, sed non etiam uel mundus uel locus in me, de iis autem que ad substantiam pertinent, necessarie conuersio fit. Etenim, si Filius in diuina substantia, et in Filio ergo diuina substantia; et si humanitatis natura in ipso est, et ille in ipsa natura est; et si due sunt in ipso nature, et ille in duabus naturis est.

Heret. Ego timeo idem uelut in confessionem fidei  dicere quod quilibet dicere possit diuidens atque seiungens: diuisio enim in duo, uel in tria, aut certe plura ultra fieri dicitur; et ideo non dico, in duabus.

Rust. Similitudo sermonum idem non facit in rebus existere; alioqui tali modo, et illum qui dicit, quia in eodem utraque natura est, possibile est sustinere calumniam: econtrario enim que confunduntur, in unum aliquid confunduntur. Hoc uero est et sermonum summa diuersitas, seu magis aduersitas, dicere quia unus et idem in duabus naturis est, et dicere quia in duabus aut in duobus quibusdam diuiditur: qui enim diuiditur uel partitur, siue separatur, non est unus in illis in quibus separatur, non enim potest unus esse, et diuisus esse; sed postquam fuerat aliquando unus, iam nunc non est unus, postquam  separatus est. Hoc ergo significat impia diuisio uel separatio. At uero unum eumdemque in aliquibus esse, hoc magis cautius et tenacius inseparabiliter unum esse, est: qui enim in duabus est, et idem ipse permanet, ille non solum partiri non potest, sed et sufficiens est ut in seipso unita custodiat in quibus secundum subsistentiam, id est substantiue est, id est, ea quibus absque ulla medietate participat. Quare multo amplius et cautius non unum dicimus Filium: quippe scientes eum in duabus naturis existere, fortiter atque incommutabiliter eum nouimus unum, non uinciendum, ut ita dixerim, dualitate naturarum in quibus est, ut partiatur in duo, sed et preualentem,  in sua ipsius indirumpibili unitione, illas ipsas in quibus est, seruare naturas.

Heret. Argumentatio, mihi, et ingenii subtilitas, ut ita dixerim, uidentur hec uerba. Ego autem ad illam sanctissimam sanctorum Patrum conuertar auctoritatem: ex te uero, secundum tuas promissiones, exigam ut que reliqua sunt lectionis sancti Gregorii, tandem aliquando iam recenseam, que ita se habent: »Si quis dicit, tanquam in propheta secundum gratiam inoperatum [a 1Kb] , et non secundum substantiam coniunctum et complasmatum uerbum; sit uacuus melioris operationis, magis uero plenus aduerse. Si quis non adorat hunc Crucifixum, anathema sit et deputetur cum Deicidis. Si quis ex operibus perfectum factum, aut post baptisma uel resurrectionem  ex mortuis, assimilatione dignum factum dicit, sicuti gentiles subinscriptos inducunt, anathema sit: quod enim cepit, aut proficit, aut perficitur, non Deus; uel si propter incrementum catamodice ita dicitur.« Ecce indubitanter anathematizati sunt qui dicunt non secundum substantiam coniunctum Deum carni, et non complasmatum. Si igitur secundum substantiam in Christo unitio facta est, constat quia unam substantiam fecit: non enim dixit testimonium secundum substantias coniunctum, sed secundum substantiam: substantia uero utique una est, et non due substantie, ut dicitis uos. Memini uero et illud, quia ubi naturalis unitio dicebatur, dixisti quia interim non dixit unitionem secundum naturam, sed naturalem. Ecce igitur hic non substantialem, sed  secundum substantiam specialiter coniunctionem dixit, id est unitionem; addidit uero, et complasmari Deum carni, et Iudeos non homicidas, sed Deicidas esse.

Rust. Non dicit nunc qualiter ad inuicem due nature conuenerint, sed quomodo una et sola diuina natura humanitati conuenerit, sed non e conuerso etiam. Si uero improbabile id suspicaris, huius particule principium intendamus; dicit enim: Si quis tanquam in propheta dicit, secundum gratiam operatum. uides igitur propositionis principium, quomodo Deus carni copulatus sit, non quomodo Deitas et humanitas sine unitate, id est ab una unitionis, ut ita dixerim, parte. Perimit igitur ne dicatur simpliciter, secundum gratiam Deum coniunctum, et secundum illam gratie mensuram circa quam in prophetis est  operatus; probat uero secundum substantiam coniunctum: et neque unitum dixit, sed coniunctum; coniunctio uero eorum est que non immediabiliter sunt unita. Quid uero sit quod dicere uolo, nitar clarius dicere: non Deus uerbum, diuinam naturam; sed diuina natura per Dei uerbi personam, unita dicitur carni. Si enim tota Trinitas incarnari uoluisset, tunc forsan iuste ipsa per semetipsam fuerat incarnata natura: omnia enim que illi nature secundum se et propter semetipsam adsunt, communia Trinitatis, et non propria unius soliusque persone sunt. Inhumanatio autem non Trinitatis communis, sed propria est solius subsistentie uerbi,  incarnatus est igitur et Deus uerbum, et natura eius: sed ille quidem per semetipsum, et secundum quod est ipse; illa uero non ita, sed per personam. Igitur Deus uerbum, secundum semetipsum quidem unitus est carni; una enim persona et una subsistentia est facta cum carne: secundum naturam uero coniunctus est potius quam unitus, due enim mansere nature; et per comparationem, uerbum potius unitum carni est, quam natura eius; et ob hoc istud potius quam illud, unitio est. Illud igitur magis coniunctio est, licet sit et unitio; hoc uero magis unitio est quam coniunctio: nam quecunque omnino coniunctio nominatur, illic pene semper seruatur et numerus coniunctorum, seu etiam quantitas.

 Heret. Mihi multa incongruitate plenus uidetur hic sermo: nec enim differt dicere, quomodo ad inuicem due nature conuenerint, et quomodo diuinitas humanitati coniuncta sit. Nam si una est, a semetipsa minime differt: sic igitur uerbum carni copulatum est, sicut caro uerbo. Deinde que rursus differentia uerbi eiusque nature, ut ipse quidem per semetipsum dicatur unitus; illa uero unita non per semetipsam, sed potius fuisse coniuncta?

Rust. Intentius te audire queso quam prius: subtilior enim sermo est, quam qui possit aliter comprehendi. Inhabitare etenim Deus dicitur a nobis in carne, indiuise atque incessanter, non autem caro inhabitare Deum; et templum Dei dicitur caro, sed nequaquam templum carnis Deus: et huiusmodi unitionem  Deus fecit, et non caro; caro autem passa est, et minime fecit. Passio autem non solum corporalium et contristantium, malorumque dicitur, sed et spiritualium, et suauium, et bonorum, ita ut et ipsa beatitudo creaturarum passio nominetur. Et una quidem eademque unitio est, sed non una definitio siue ratio unitionis. Si igitur oportet presentare per imaginem differentiam Deitatis unite carni, carnisque Deitati, dicimus ita. Contingit, unius eiusdemque uie contrarias esse rationes: eadem namque est ascensus atque descensus; ab hoc quidem principio, ad illud ascensus, ad hoc uero ab illo descensus, subiectum uero, idem: locus namque itineris idem est, etsi multoties et millies id quilibet pertranseat. Sic igitur, ut uerbi gratia et manifestandi causa dicamus,  differt a Deitate ad humanitatem, non ipsa unitio, sed ratio unitionis ad eum que est e diuerso: licet hic et illud discrepet, quia duarum naturarum unitionem non ambe fecere nature, sed sola diuinitas. Quid enim et cooperari ad unitionem ualuit natura nostra que in Christo est, que sumpsit ab ipsa unitione principium? Forsitan uero et propter hoc, non secundum substantias, sed secundum substantiam due sunt coniuncte substantie, quia non duarum, sed unius tantum, miraculum ipsa unitio fuit. Non enim, sicut in prophetis uel aliquibus aliis, diuina gratia manum porrigente, nobis tamen studentibus et quodammodo cooperantibus, unimur Deo; tali modo illic, sed longe ineffabiliterque diuerso.

 Heret. Rursum compellor ambigens obiicere, que sit differentia uel quod medium uerbi, et nature siue substantie eius; ut ipse quidem per semetipsum carni uniatur; natura uero eius non per semetipsam, sed secundum personam.

Rust. Quam uos dicitis causam, ut non inhumanaretur Pater et Spiritus sanctus, dum una Dei uerbi natura incarnaretur, que natura communis est Trinitati: hanc nos dicimus causam, ut Deus uerbum inhumanaretur per semetipsum; natura uero eius, secundum personam. Imo uero id quod nos dicimus, multo uidetur facilius esse quam quod dicitis uos. Si enim sic unita est humanitas atque diuinitas ut una fieret natura, et omnino inhumanatus non est Pater nec Spiritus sanctus, qui eiusdem nature sunt  et non alterius, quomodo impossibile sit sic inhumanatum fuisse uerbum ut non per semetipsum inhumanaretur eius natura?

Heret. Sed omnia quidem que habet persona, habet immediabiliter et natura; non autem que sunt nature, necesse est ut sint etiam persone.

Rust. Sermo quidem iste, et ante demonstrationem incongruentissimus uidetur uniuersis; uerumtamen, propter insensatos, ex necessitate respondeo. Quasi, ut inquis, nulla differentia est, nec aliquod medium persone uerbi et nature ipsius: hoc quod nichil est, nil prohibet e conuerso dicere. Igitur nulla differentia neque aliquod medium est a uerbi natura ad eius personam. Quoniam uero indifferenter secundum eamdem naturam se habent, non solum  Pater, sed et sanctus Spiritus; inhumanato uerbo eiusque natura, inhumanati sunt igitur, secundum te, et Pater et Spiritus sanctus. Necesse est igitur circa uestras blasphemias, ut et genita et passa sit tota sancta Trinitas. Insuper autem et caro, secundum te, trium erit personarum propter Trinitatem, aut Trinitas una persona propter carnem, aut carnem necesse est naturam quidem habere, personam uero non habere. Non igitur ex duabus naturis, secundum te, unus Christus, unus Filius, unus Dominus: hec enim unius et solius apud uos composite persone significatiua sunt; sed solum, sicut dicitis, una est facta natura: omnis igitur ex uestra argumentatione necessitas est, aut unum esse Christum, unum Filium, unum Dominum, et non unam eius naturam  ex duabus; aut esse unam naturam, et non esse unum Christum, unum Filium, unum Dominum. Quid igitur uestrum crimen aliis attribuitis, tanquam duas dicentes naturas, negant unum Dominum, unum Christum, unum Filium: quod nobis incessanter confitentibus, et uerbis et rebus; uos soli incessanter negatis, unam dicentes naturam? Signandum uero et hoc, quia qui prius differentiam uerbi et eius nature esse negaueras, nunc dixisti, omnia que habet persona, habet immediabiliter et natura, non autem que sunt nature, necesse est ut sint etiam persone.

Heret. Confiteor esse aliquid differens: sed hoc prohibet quidem quedam nature etiam personarum  esse communia; non tamen ea que persone sunt prohibet esse etiam nature. Et ideo persona incarnata, facta est una natura: facta uero una natura, non est Trinitas incarnata. Ea enim que persone sunt, mox sunt etiam nature; ea uero que sunt nature, non continuo etiam personarum.

Rust. Si igitur ea que persone sunt, ut inquis, continuo etiam nature sunt; quoniam due persone, id est Patris et Spiritus sancti, alie sunt preter humanitatem Filii; altera igitur et natura secundum te, Patris et Spiritus, preter humanitatis naturam que est in Christo. Natura igitur Patris et natura carnis due sunt. Quia igitur una et sola et simplex natura est Patris et Spiritus sancti; ipsa uero et Filii, secundum quod Deus est: Filii igitur nature  sunt due.

Heret. Sed in solo Filio, cum humanitate una est facta; in reliquis uero personis altera, et altera, dueque nature sunt.

Rust. Ergo circa quiddam quidem suum facta est una; secundum aliquid uero, minime. Hoc uero aliquid, si quidem Filii persone idem est, manifeste nobiscum non iam unam naturam, sed unum Filium factum fuisse, et unam eius confiteris personam. Si uero non est idem persone, non erit simplex, secundum te, sed composita erit diuina substantia: cuius aliquid quidem factum est, una natura cum carne; aliquid uero minime, una cum carne natura. Igitur deitatem et humanitatem ad inuicem discernere non sustinens, ipsam simplicem Deitatem, et hoc secundum  semetipsum discernes. Quia uero impium sit omnia Dei Filii diuine ipsius impartiri nature, si dubitas, ostendetur: nec enim carnis eius passiones diuine Filii nature dicere licet, nec ea que uerbi siue reliquarum sicut arbitror subsistentiarum sunt propria. Causa uero hec est, quia ea que personas exprimunt ab inuicem distantia sunt, simplex uero, secundum quod simplex est, nichil differens habet. Pater enim genuit quidem, sed non etiam genitus est; Filius uero genitus est, sed minime genuit; Spiritus autem sanctus procedit, et non e diuerso. At uero diuina, id est sancte Trinitatis natura, que tribus subsistentiis est communis, nec genuit, nec genita est, nec procedit: nam si unum horum, ergo et reliqua; id est, si genuit, et genita igitur est,  et processit. Et sic quoque impium est, omnia Dei Filii diuine eius impertiri nature. Nam cum sit proprium Filii Dei, nec gignere, neque procedere; hec iam non referuntur ad eius naturam qui gignit atque procedit. Quin potius, si quid hoc est Patri gignere, quod non gigni neque procedere, et Filio hoc . . . 

Heret. Si non genuit diuina natura, quomodo in Nicea sanctissimi Patres Filium ex Patris substantia genitum dicunt, inquientes genitum ex Patre unigenitum, id est ex substantia Patris?

Rust. Non habet symbolum ista: unde nec in Constantinopoli sancti illi Patres 150 hoc dixerunt. uerumtamen uel si det aliquis hoc ita positum, dictum  est id pro eo quod est, genitum ex Patre Unigenitum, eiusdem substantie existentem cuius et Pater, non tanquam genitus sit ab ipsa substantia: non enim substantie, sed subsistentie Patris est Filius, Deus uerbum: non enim Pater uerbi, communis trium subsistentiarum natura; sed sola subsistentia Patris.

Heret. Ergo, secundum te, corrupit quod uerum est sancta et magna et uniuersalis synodus que in Epheso facta est; posuit enim symbolum, dicens ad locum sic: Et in unum Dominum Iesum Christum Filium Dei unigenitum ex Patre unigenitum, id est, ex substantia Patris, Deum ex Deo, lumen ex lumine; et reliqua.

Rust. Non oportet quando de Patribus sermo est, sic audacter fieri uerba: alioquin et ego forte dixissem,  ergo corrupit sancta et uniuersalis Constantinopolitana synodus, secundum te, symbolum Patrum. Sed oportet nos, sanctis Patribus parcentes, hanc partem derelinquere, et illud solum dicere quia, etsi uerbis distat expositio, non tamen et sensibus. Igitur quando dicimus genitum ex substantia Patris, sic intelligitur, sicut superius diximus, quia eiusdem substantie est; aut ita distinguendum, ex substantia Patris, Deum ex Deo eum esse, et lumen ex lumine. Et illud uero dico, quia in una eademque synodo Ephesina, ubi Charisius propriam fidem confessus est, que etiam placuit synodo illi, non sic posuit hunc symboli locum, sed magis sic: Et in unum Dominum Iesum Christum Filium Dei unigenitum, Deum ex Deo, etc. Arbitror uero hanc esse dissonantie  causam, eo quod a multis memoriter teneretur, et, dum quidam nonnulla obliuiscerentur, sermonem commutarent pro altero alterum.

Heret. Firmius aliquid super hoc audire uelim; hec namque dubia sunt.

Rust. Sufficit tibi ad mee expositionis astructionem, tue ratiocinationis sensum, magis autem suspicionem siue dementiam subrui: si enim cuncta que uniuscuiusque persone sunt, et maxime Filii, oportet nos communi Trinitatis deputare substantie; ergo et passio Filii, diuine nature passio erit. Si uero dixeris quia sola illa que diuinitatis sunt, ergo iam non unum est, sicut una persona Dei et hominis. Si enim et dum cuncta persone Dei uerbi deputentur, ut iactitas, diuine nature, ipsa diuina natura non fit una  persona cum uerbo; quomodo humanitas eiusdem uerbi, cuius propria non deputantur diuine nature, una cum ipsa sit natura? Quod si et hoc concedamus, quia omnia que persone sunt, deputari oportet communi personarum substantie, non eo quod prime et secundum se substantie illius ista sint: alioquin, secundum se, et genuit, et minime genuit; et genita est, et non est genita; et procedit, et non procedit; et inhumanata est, et minime inhumanata. Pater enim genuit, et genitus non est; Filius autem genitus est, et minime genuit; Spiritus autem sanctus, nichil horum, sed procedit tantum, et non e conuerso. Nulla enim ratio est, cur, si ea que adsunt cuique persone, ac sunt etiam nature earum, non etiam  desunt ipsi nature, que desunt cuique persone. Ac per hoc uere dicentur affirmationes atque negationes circa idem, de una eadem simplicique substantio, quod est nimis incongruum: ita ut magis demonstretur ex istis quia ea quidem que uniuscuiusque persone sunt propria, ipsius secundum seipsum et per semetipsum sunt: quia nec sunt opposita, dum de eodem dicuntur; ea uero que de natura communi, non ita. Quia igitur et inhumanatio proprietas est persone, dico autem, Filii: non igitur ipsa per semetipsam, et prime natura inhumanata est: et stant nobis que superius dicte sunt demonstrationes uniuerse. Dico uero et illud, quia quando dixero, Deus, simpliciter, uniuersam Trinitatem dico: quando autem Deus adiectum habuerit, Pater, non iam Trinitatem,  sed unam personam. Sic igitur cum dico, substantia, significo id quod commune est Trinitatis: quando autem cum adiectione, substantia Patris, solam substantie illius personam.

Heret. Quid uero, quia sancta synodus inquit complasmari Deum carni, et quia Deicide sunt Iudei, tanquam non homine occiso, sed Deo? Quomodo Deus complasmatus esse et occidi dicitur, nisi quia una natura est? si enim due essent nature cum saluus esset numerus, et differentie et proprietates salue omnimodo essent. Iis autem permanentibus, dicere oportebat quia occisus esset homo, et non cexstinctus Deus; et quia plasmatus est Deus, sed plasmauit et suscitauit templum, id est hominem.

Rust. Magis non aduertis que dicta sunt: id enim  quod dicimus cum semper aut duo, aut amplius numero significat. Si igitur Deus complasmatus est carni, duo igitur quedam sunt, Deus atque humanitas. Testis autem mihi ad hoc est sanctissimus Cyrillus in secunda quidem ad Nestorium epistola, inquiens ita: »Christum unum et Dominum confitebimur: non tanquam hominem coadorantes uerbo, ut non incisionis phantasia subintroducatur propter hoc quod dicitur, cum, sed sicut unum, et eumdem adorantes: quoniam non alienum est a uerbo corpus eius, cum quo et ipsi considet Patri.« In tertia uero: »Si quis audet dicere illum assumptum hominem coadorari oportere Deo uerbo, et conglorificari, et coappellari Deum tanquam alterum cum altero , et non potius una adoratione honorat Emmanuelem; et unam ei glorificationem deputat secundum quod factus est caro uerbum; anathema sit.«

Heret. Compellor hec ipsa clamare: quomodo Deus complasmatus est? quomodo occisus? quo autem modo non contraria sibimetipsi dicit sancte memorie Cyrillus, qui id quod est cum ex sua persona feruenter abiurat, et hoc idem cum rursus synodice approbat? Hec sunt que me pre omnibus mouent uehementerque perturbant.

Rust. Arbitror quod pariter fateamur, quod Filius Dei Deus uerbum, et consubstantialis existens et indifferens secundum naturam a proprio Patre;  identidem est impassibilis sicut ille, non tamen ob hoc omnino ab eo aliena sunt que eius acciderunt proprie carni: dico autem circa unitionem. Quia igitur plasmata quidem est caro, non Deitas uerbi sempiterna persistens: erat uero inseparabiliter carni unitum Dei uerbum, ea que propria carnis sunt, propria faciens: dispensatiue complasmari dicitur carni ut proprie carnis impassibiliter significans plasmationem. Sicut enim, genita ex uirgine sacrosancta eius carne, ipse dicitur genitus, qui omnibus ad id ut sint prestat genesim; sic plasmata eius carne, ipse dicitur complasmatus: ut in eo quidem quod est, consoluetur  ratio naturarum; in eo uero quod est plasmatus ,  unitionis omnino inseparabilis unitas custodiatur. Si igitur solam nobis unitionem uoluisset ostendere, inculpabiliter utique diceret, plasmatus est Unigenitus secundum carnem siue carne: id est secundum nostram naturam. Si uero solam differentiam, immaculate dixisset, quia Sapientia edificauit sibi domum : id est uerbum carnem: nunc autem bene et breuiter utrumque ostendens, non principaliter et absque omni medio plasmari, sed complasmari decibiliter introduxit.

Heret. Ecce de hoc quidem quid diceres, nescio quomodo: quid autem de Deicidis dicturus es, id est Iudeis?

Rust. Item tibi denuo dicam: si enim semel Deus ea que carnis sunt, in semetipsum propter nostram  salutem refert, non inconsequenter, sicut complasmari dicitur carni ipse qui propriam carnem plasmauit ut Deus; sic illi qui eius occiderunt carnem non consequenter, arbitror, Deicide uocantur; non quia purum et sine carne occiderint Deum, sed quia ille homo quem occiderunt Deus est: non enim purus erat homo, sed perfectus tam in Deitate quam etiam in humanitate idem ipse. Si uero hoc tibi probabile non est, suscipe uel aliam expositionem. Crimen apud istum iudicem non a pena sustinentis deputatur, sed ab intentione facientis. Quia igitur Deus quidem impassibilis est per naturam: quod uero attinet ad Iudeos dicentes. Iste est heres, interficiamus eum et nos habebimus hereditatem ; circa Euangelium  sic uoluerant perimere Filium Dei, ut nec resurgeret ulterius, neque uero esset omnino diuinitas eius, licet nullus eum potuisset exstinguere. Ii uero qui hoc ipsum quod est impossibile, intentione tamen propria ut facerent instituerunt; iuste utique Deicide uocantur, non a fine euentus: quomodo enim hoc fieri possit, dum quod studetur sit impossibile? sed ab ipso impetus siue instantie crimine. Forsan uero nec illud est incongruum dicere; quia sibimetipsi occidit Deum, qui nec reputat esse illum uel qui uitam propriam sic disponit tanquam non sit Deus: nullam namque de bonitate eius in uita futura fructificat utilitatem; quippe tanquam si, quod ad illum attinet, non sit: circa id  quod dictum est; Dixit insipiens in corde suo: Non est Deus . Sic enim dixit Apostolus Dei illis qui post baptisma iudaizauerint sicut prius, quia non simpliciter, sed sibimetipsis rursus crucifigunt Filium Dei . Nec non autem hoc quoque dicimus, quia Sabellius et Samosateus Paulus perimunt, id est abiurant sancte Trinitatis subsistentias; et Arius consubstantialitatem, et Nestorius unitionem, et uos differentiam; ne forte tali aliquo modo et hoc dicatur, non quia interemerunt uel occiderunt, sed quia refutauerunt Deum.

Heret. Si hoc ita intelligitur, cur contra Nestorium hec lectio assumpta est, dum certe que a te ante modicum dicta sunt, Nestorius non refutet?

Rust. Iam quidem supra dixi in principio uicini  sermonis, ea que ille omnino non recipit; id quia per unitionem dicantur de Deo uerbo que carnis sunt; secundum uero ea que inferius dicta sunt, uidetur quodammodo non inutilis esse ad euersionem Nestorii dogmatum sermo. Maledictionem namque ostendit eorum qui non credunt quod adorandus sit qui crucifixus est; non enim purus est homo, sed Deus simul et homo: nec uero coadorans ut alter alteri, sed sicut unus, quia ut unus est adorandus est. Forsan autem et sicut qui Deum passibilem dicunt, Deopassiani uocantur , ne sic Apollinariste Deicide nominentur, qui ipsum Deum in carne conuersum et ita mortuum arbitrantur. Et si hoc ita  se habet quod dictum est, tale est: Si quis non adorat eum qui crucifixus est, anathema sit, et scribatur cum illis blasphemis qui dicunt quod occisus sit Deus in sua natura. Signandum uero et illud, quia ubi dixit, coniungi et complasmari, non ait neque Deum neque uerbum, neque Christum, neque Dominum: arbitror autem ob hoc, ut daret legenti intellectum, quia secundum personam plasmatus est tanquam unus; secundum naturam uero complasmatus est tanquam habens alteram naturam cum qua complasmatus est.

Heret. Ego ab ista frequentatione sermonis ad alterum deductus intellectum, sic intelligo complasmari; quia id quod non est prius, nisi secundum materiam plasmari dicitur, sicut Adam ex luto  plasmatus est: quod autem iam prius est et perfecte est, quando non quidem fit, sed unitur, complasmari dicitur: sicut in domo, que olim prius sunt, et que ad ipsam horam fiunt; uel sicut in codice, cum sumuntur quaterniones qui ante fuerant consuti, si quis dicat consui: salua tamen pura dogmatis ratione que non solet esse per uniuersa conueniens, sicut et olim constitit inter nos.

Rust. Mihi prodest et istud: ut enim id quod est, cum illic non unum aliquod, sed plura; ita et hic.

Heret. Unde constat quod hec ita se habeant? potesne mihi hec in ipsis satisfacere uerbis, an unde mihi ista depromes?

 Rust. Licet oportuerit ut ea que dicta sunt, omnino satisfecerint tibi; tamen uel illa intende que in finem predictis adiecta sunt. Dicit enim: »Quod enim cepit, aut proficit, aut perficitur, non est Deus; uel si propter crementum quod paulatim fit, ita dicatur.« Quid ergo? dic mihi: nonne manifesta est differentia naturarum? Quod enim cepit, et profecit et ad perfectionem peruenit, caro est: quod uero semper est, et secundum naturam et substantiam perfectissimum, Deus est. Quia igitur, uesanientes ut Arius, dicunt de Domino crucifixo, quia Deitas eius non secundum naturam et substantiam perfectissima est, sed per donum uel mercedem honorem percepit a Patre: quippe que uertibilis sit atque mutabilis; contra obiecit sanctissimus Gregorius,  si quis ex operibus perfectum. Ad hec uero, Pauli Samosatei sodales dicebant, quia post natiuitatem ex uirgine, nec non et post baptisma, et ultra post resurrectionem a mortuis, profecit ad adoptionem: ii quidem fractam et mutabilem Deitatem Filii suspicantes; illi uero hominem purum honorificatum a Deo, et deificatum propter operum meritum, ut ob hoc etiam Deus uocetur, non ut qui ante Mariam fuerit et inhumanatus sit. Hos duos Gregorius sub uno contriuit, adiiciens hec: »Quod enim cepit, aut proficit, aut perficitur, non est Deus; uel si propter crementum quod paulatim fit, ita dicatur:« id est, quod principium habet quando est, et quod non a natura est, sed propter opera fit perfectum, illud non est integerrime Deus; uel si sub uno momento  id accipiat mox ut creatur ab opifice Deo, uel si paulatim proficiat sicut aliqui hominum.

Heret. Ergo, sicut dicis, non contra Nestorium dicta sunt hec, sed contra Apolinarium, et Arium, et Paulum Samosateum.

Rust. Sed quia Nestorii dogma ad dogma Pauli habet quamdam cognationem, propterea eadem contra utrosque conueniunt. Iacet enim in synodico codice inter alias Nestorii blasphemias, et hec lectio: »Sed sicut dicebamus Deum omnium creatorem, et Deum Moysen; inquit enim: Deum te posui Pharaonis , et Isrel Filium Dei, Filius enim, inquit, primogenitus meus Isrel : et sicut dicebamus Christum Saul, Non enim mittam manum meam in eum, quia Christus Domini est ; et Cyrum identidem: Hec dicit, inquit, Dominus christo meo Cyro ; et Babylonium sanctum, Ego enim, inquit, precipiam eis, sanctificati sunt et adducam eos [a 1Kb] : sed communio quidem nominum similis, dignitas uero non eadem.« Ecce palam hic impius, sicut Moysen deum, sicut Isrel filium, sicut Saul et Cyrum christum, et Babylonium sanctum; sic et ipsum Dominum dicit non secundum naturam Deum, sed uocabulo solo; non secundum substantiam, sanctum et unigenitum, sed sicut Babylonios et Isrel: differentiam uero eius ab aliis non uult esse secundum substantiam, sed circa dignitatem ut nesciens natura Deum.

 Heret. Si non est una facta natura, quomodo, tanquam non sit differentia, Deus complasmari dicitur? si uero, ut dicis, eo quod Dei dicantur ea que circa carnem contigerunt, secundum ueritatem dicuntur hec an mendaciter?

Rust. Quia quidem salua sit differentia naturarum, olim audiuimus, sancte memorie Cyrillo ad Nestorium dicente: »Quoniam diuerse quidem que ad ueram adunationem conuenere nature, unus uero ex ambabus Christus et Filius, non tanquam naturarum differentia interempta propter unitionem; quinimo perficientibus nobis unum Dominum et Christum, et Filium, Deitate et humanitate.« Ecce aperte, usque adeo non perempta est differentia naturarum propter unitionem, ut nec dicat ipse singulariter, quinimo  perficiente nobis unum Christum Deitate et humanitate, sed pluraliter dicat, perficientibus. Si igitur Deitatis et humanitatis differentia minime seruaretur aut numerus, non oportebat dicere, perficientibus hec et illa: hec autem quorum differentia salua est, non sunt absque unitione. Quando igitur ad differentiam horum aspicimus, neque ea que diuinitatis sunt propria, carni tunc dabimus; neque enim consempiternam illam dicimus Deo, nec descendisse de celo: nec, e diuerso, ea que carnis sunt propria ad Deum referimus. Quando uero ad horum respicimus unitionem, Filium hominis dicimus descendisse de celo, et sempiternum et unigenitum Deum in terra uisum, et cum hominibus conuersatum  secundum Scripturas. Et nemo ascendit in celum nisi  Filius hominis, qui de celo descendit . Deus enim uerbum qui descendit de celo, filius hominis est propter unitionem ad id quod nostrum est. Alioqui quomodo dicitur et est unus Filius, nisi sic? Rursus qui ascendit a terra in celum, et locum mutauit secundum corpus duntaxat; unigenitus Patris est ipse Sermo qui incarnatus est sempiternus: non enim purus homo est qui assumptus est. Igitur nec differentiam perimit unitio, nec unitionem differentia dissipat. Si igitur Deus secundum suam plasmatus fuisset substantiam, non utique poterat complasmari cum carne, sed plasmari tantummodo. Quoniam uero non propter sempiternam naturam suam, sed propter unitionem de Deo id dicitur: et hoc uere dicimus, uera namque unitio est.

 Heret. Non hoc significat, sed quia complasmatus est, sicut anima corpori; ut nulla differentia linqueretur, que numerum diuisionemue dualitatis efficeret.

Rust. Licet predixerim, quia non simpliciter de Deo fuerit sermo, sed indeterminate: ex superioribus enim de Crucifixo dixit; et adiecit inferius, complasmari: ne autem diceres, Quid, et cui complasmatum est? ego adieci hoc nomen; quia, uerbum carni. Si uero, secundum te, in unam naturam diuinitas humanitasque plasmata est, non igitur bene dixit, complasmari: id enim quod est cum, aut duas significat plasmationes, aut duo que complasmata sunt.

Heret. Sed ego tibi denuo dicam; ergo id ipsum  suscipiens: dico autem cum, et id ipsum rursus accusans, Cyrillus est sibimetipsi contrarius.

Rust. Non est ille magister sibimetipsi contrarius; sed id quod est cum, et id quod est simul, quando de naturis tantummodo dicitur, differentiam duarum pie significat naturarum; et propter id ipsum, quando id, ut de personis uel subsistentiis in Christo dicitur, impium est: mox enim duas significat personas, et Filios, et Dominos, et Christos. Quia uero sic prohibuerit dici id quod est cum, manifeste in superioribus demonstratum est. Quia uero iterum dicit, quod uerbum cum carne assideat Patri, audi in secunda ad Nestorium epistola eiusdem Cyrilli sanctissimi, in qua sub uno et hoc dicit et illud: »Si Christum unum et Dominum confitebimur, non tanquam coadorantes  hominem uerbo , sed ut unum et eumdem adorantes, quia non est alienum a uerbo corpus eius, cum quo et ipsi considet Patri, non tanquam duobus rursus considentibus Filiis, sed ut uno circa unitionem cum propria carne.« Ecce, et de corpore dicens, inquit, cum quo considet Patri. Intende id quod est, cum quo, et rursus, cum propria carne. Id uero quod prius dixit, cum, et id quod posterius, et con, et co, idem est. Sed quotiescunque quidem, ut dixi, sermo sit de naturis, dicitur cum humanitate diuinitas, et e conuerso: quando uero de Filio, uon licet dicere, coadoratur Filio Dei filius hominis, non enim coadorantur in sancta Trinitate, nisi persone tantummodo: diuinitas uero, sicut miracula  est operata per carnem, sic adoratur per carnem; et adoramus omnes crucem, et per ipsam, illum cuius est crux: non tamen crucem coadorare dicimur Christo, nec per hoc una est crucis et Christi natura. Similiter adorare altare, coadorare altari, Trinitatem non dicimur, sed potius per altare. Nec tamen rursus, sicut Patrem per Filium, ita uerbum per carnem: non enim due persone sunt Christi: cum carne uero, id est per carnem, sicut dictum est, cum qua considet Patri et coadoratur.

Heret. Quia adoratur quidem unus Christus, et considet Patri cum propria carne, dixit sanctissimus Cyrillus; sed unde constat? quia in Greco et idem sit quod dicimus, cum uel con.

Rust. Quia et ipsum , id est cum, Cyrillus sanctissimus  approbauerit, et aliunde manifestum est: id est quia non tantum in uniuersali synodo, sed et extra ubique contra diuersos epistola sanctissimi Athanasii ad Epictetum per omnia approbatur, in qua iacent inter alia, et hec: »Dixit, Dorsum meum dedi ad uerbera, et faciem meam non auerti a confusione sputorum : que enim pertulit id quod humanum est uerbi, hec ipsum, uerbum illud quod erat cum eo, in semetipsum referebat, ut nos uerbi pietate participare possimus.« Ecce audisti quia ei quod humanitatis sunt passiones, in semetipsum referebat: ubi autem coadesse et referre, illic irrecusabiliter quantitas secundum naturam.

 Heret. Et ubi hanc pape Athanasii epistolam sanctissimus Cyrillus probauit?

Rust. Non solum testimonia ex ea posuit in synodo, sed et in epistola ad sanctum Ioannem, in qua dicit et hec: »Quia uero sanctorum Patrum scita ubique sequimur, maxime uero beati et omni laude digni Patris nostri Athanasii; circa quodlibet illud omnino euagari uitantes, ab ipsis credat quidem sanctitas tua, dubitet autem nullus aliorum.« Et rursus: »Quia uero didicimus quod et epistolam ad beatum Epictetum, omni laude digni Patris nostri Athanasii, orthodoxe habentem corrumpentes quidam ediderunt, ita ut ex hoc plurimi nocerentur; ob hoc, utile aliquid et necessarium fratribus excogitantes, ex antiquis exemplaribus que apud nos sunt  et absque errore se habent, direximus exemplaria tue sanctitati; et nos igitur huius editionis exemplaria habentes, ex ipsis tibi proposuimus.« Intende igitur quia orthodoxe habentem dixit Epistolam ad Epictetum, et quia fratribus utile ac necessarium quid excogitans, eius direxit exemplar, laudans eius scriptorem ut dignum est.

Heret. Et si non est diuinitatis et humanitatis una facta natura, quomodo potuit fieri una persona, dum certe, quoties ex duabus naturis una persona subsistit, fiat pariter et una natura?

Rust. Nimis insensatorum et insipientium est, de Omnipotente interrogare quomodo potuit! Ad quod sufficit responderi quomodo uoluit; quia impossibile est Deo non adesse quod uult.

 Heret. Et unde certum est quod Deus uoluerit cum carne unam se esse personam, et una fieri natura noluerit, dum certe dicat Apostolus: Quis cognouit sensum Domini, aut quis consiliarius eius fuit ? Insuper consequens est unam fieri naturam, quotiescunque fit una persona. Nec non, et si ad Dei omnipotentiam respiciamus, potuit Deus uolens una cum carne fieri natura; et quoniam Dei omnipotentis miraculo facta est una persona, cur non et alio miraculo etiam una est facta natura? Aut cur non eodem utrumque miraculo, imo uero idem? An facile est Deo illud facere, quod impossibile rationibus uidetur humanis, id est unam ex diuinitate atque humanitate personam; et difficile est Deo id quod est humanis quoque rationibus consequens, ut una illius natura  sit cuius una persona est?

Rust. Magna est Dei clementia, qui, ut non erraremus, non solum inhumanari dignatus est, sed et causam principalem sue nobis inhumanationis ostendere: unde superius demonstratum est quia omnia nostra suscepit excepto peccato. Assumpsit igitur cum substantia nostre nature perfecte, etiam quantitatem; pro qua eum unum hominem uocat Apostolus , et hoc sepe. Hec igitur perfecte nostre nature integra unitas, integre diuinitatis unitati concurrens; dualitatem naturarum rationabiliter coadimplet. Insuper non otiose facit magnalia Deus, tanquam propter hoc solum ut ipsa faciat; sed accommode ad nostram salutem suam pensans  intentionem: nec enim uel stuporis causa, uel uane glorie, sed nostra utilitas eius benignitatis intentio est. Itaque oportebat eum, nostre nature sicut alia omnia, absque peccato, sic quantitatem quoque seu potius unitatem suscipere, sicut superius demonstrauimus. Nam si non est que assumpta est una natura, ergo nec una est, et per hoc nichil. Si uero una est; sicut impium est dicere quod desit ei aliquid nostre substantie, sic etiam quantitatis: habet igitur et hanc proprietatem quantitas illa ut concurrens diuine substantie quantitati, dualitate perficiat. Insuper ad miraculum quoque ualde superior inuenitur nostra confessio: semel enim dignatus Dei Sermo, una esse cum carne persona; de reliquo, non mirabiliter  diceretur  una factus fuisse natura: nichil autem mirabilius, et mentem excedens amplius atque diuinius est, quam quod inconsuetum atque incomparabile. Quid uero amplius tale est, quam unam personam subsistere, cuius non esset una natura? Claret igitur, quia et rationis, et miraculi, et cause comparatione superiores inuenimur a uobis.

Heret. Si possibile est quantitatem  in dicta proferre: ut puta si unusquisque hominum qui unus homo nominatur, utrum ergo hunc et ablato nomine quod est homo, licet nobis unum dicere. Si enim hoc et super sancta Trinitate recte dicimus, erit duo quedam, Pater et Spiritus sanctus, due namque persone sunt; erit uero et Filius, duo quedam;  due namque, secundum uos, nature sunt: Pater igitur, et Filius, et sanctus Spiritus, quatuor quedam sunt. Sic enim tu quoque nobis paulo ante obiecisti, quia diuine nature unitas cum unitate humane nature, naturarum dualitatem explet. Et nos igitur secundum uestram concludimus rationem, quia duo et duo quatuor sunt: quare pro Trinitate, quaternitatem colitis: non igitur estis orthodoxi. Nec uero affirmare ualebitis quod sine rerum nomine non proferatur numeri eorum nomen, quia unum Trinitatis confitentes esse Christum, et unum ex tribus non potestis abnuere. Si uero interrogemini, ex quibus tribus unum, non inuenietis unum nomen commune quod de tribus pluraliter predicare possitis: nec enim ex tribus Patribus, nec ex tribus  Filiis, nec ex tribus Spiritibus sanctisue paracletis.

Rust. Consueta fraude ambigua nomina posuisti; ac pro rebus, nudum locutus es numerum. Sed ubi dicis, Pater et Spiritus sanctus duo quedam sunt, dic que duo, et nobis tacentibus, tu te ipsum conuinces. Sic rursus quando dices de Filio, duo quedam, determina que illa sint; et de falsitate tue compunctionis, tu ipse temetipsum, me tacente, conuinces. Duo enim que a te dicta sunt prius, pro duabus posuisti personis; duo uero sequentia, pro naturis: Trinitas autem personarum, non naturarum Trinitas est. Et rursus, dualitas, non personarum, sed naturarum dicitur circa Dominum Ie um Christum. Si igitur duas personas dicentes Patrem  et Spiritum sanctum, similiter duas naturas diceremus, quod est blasphemum, Filii esse personas; aut e conuerso, duas dicentes Filli esse naturas; duas, quod absit, similiter diceremus naturas Patris et Spiritus sancti; tunc calumniis uestris occasionem non absque uerisimilitudine dederimus; ut due nature, et rursus alie due uel due persone, et alie due, in qua Trinitatem pariter computarentur. Nunc autem sicut due et una persona pariter computate tres faciunt: sic unam sancte Trinitatis naturam communem, et aliam unam solius Filii, id est assumpti, duas esse necesse est, et unam esse non posse. Licet igitur et duas credamus in Filio esse naturas, non tamen confessionem nostram quaternio sequitur: absque rebus enim subsistentibus solam  non colimus quantitatem, etiam si proferre liceat solam. Insuper si nos dicentes esse duas naturas, ob hoc ipsum quaternitatem pro Trinitate consequitur colere; et uos consequenter ex quaternitate colere Trinitatem, quia ex duabus naturis dicitis Christum.

Heret. Sed nos, non ex tribus personis, sed tres personas esse dicimus Trinitatem; dicimus uero et trium personarum et in tribus personis esse unitatem.

Rust. Sed cur non unus Christus due nature credantur, si tres persone secundum ueritatem unus sunt Deus, sicut et ipse Dominus in Euangelio inquit: Ego et Pater unum sumus ; Unum, dixit, et, sumus, ut unum nature deputetur, sumus  uero personis. Si enim simplicem naturam non diuidit Trinitas personarum, quomodo personam, que, ut fatemini, minime simplex est, sed composita, discrepat naturarum dualitas? Insuper, duo et tria, et quatuor quedam; non unoquoque apud semetipsum subsistente, sed collecta et comparata seu collata, ut ita dixerim, uel potius, pariter considerata dicuntur: non connumeratur uero in Trinitate natura personis; alioqui et ante incarnationem, quod absit, quaternitas fuit: tres namque persone sunt, et una natura; et numerus in quatuor minime proficit.

Heret. Sed ibi, ob hoc quia non est extrinsecus unitas et extrinsecus Trinitas; sed Trinitas unitatis, et unitas Trinitatis.

 Rust. Si ob hoc solum non connumeratur diuina natura tribus personis, quia Trinitas unitatis est, et unitas Trinitatis; omnimodo ergo altera unitas est preter unitatem communem, connumerabitur [a 1Kb] Trinitati: caro uero unius trium, id est Domini Christi, non totius est Trinitatis: non enim tota Trinitas incarnata est, secundum te: igitur quaternio erit, Trinitas atque caro. Igitur aut ostende non esse unitatem nostram naturam, id est carnem non esse unam, aut recipe quia non ob hoc minime connumeretur personis natura diuina, quia unitas Trinitatis est et Trinitas unitatis, et reliquum tibi est ut nobiscum dicas quod non connumeretur natura personis.

 Heret. Et cur minime connumeratur natura personis? dic igitur causam?

Rust. Mihi nulla necessitas imminet ostendere cur personis non connumeretur, ex quo perfectam meam demonstraui uictoriam, quia hoc uerum sit quod probaui; si autem uis nobiscum causam perquirere, sine preiudicio inquiretur. Arbitror autem quod ea que omnino sub una definitione non continentur, neque connumerentur: ut puta, si quis dicat: Ego et tu unum sumus, eo quod homo sim et ego, et tu; et sumus homines duo, et ad angelos unum sumus, eo quod rationales simus et nos. Et rursus due nature sumus propter differentiam; et iterum hoc idem sumus celo: creatura enim et illud est; et aliud preter illud, propter differentiam substantiuam. Arbitror  igitur quod ea que connumerantur, et unam quamdam communem definitionem habere oporteat, et aliam que non communis, sed cuiusque sit propria: sic igitur et Domini Christi due nature commune habent quod nature sunt; proprium uero quod hec quidem diuinitas est, illa uero humanitas.

Heret. Si est definitio eius, non est incomprehensibilis Deitas. Et illud uero me mouet, quomodo unam habeat definitionem communis trium personarum diuina substantia ac indiuidua unius ac solius persone natura, uel certe carnis Christi substantia, hec enim uidentur esse impossibilia.

Rust. Non superflue, ut apparet, causam querere olim refutabamus, que sic in longa atque difficilia uerba nos abstrahit. Quare non me ulterius tale aliquid  oportet adiicere, ut non superflue ad multiloquium pertrahamur.

Heret. Patienter, queso, et absque preiudicio: satis fieri enim mihi super iis uolo; forsitan enim modis omnibus satisfactionem commoditas consequetur.

Rust. Quod mihi uidetur, forsan uero non irrationabiliter, dicam; saluis tamen absque preiudicio iis que iam dixi: nec enim tale aliquid adiecissem, nisi hac conditione proposita. Definitur ergo diuinitas, non secundum quod diuinitas est, sed secundum quod natura est. Quid est quod uolo dicere, Non quo diuinitas, sed quo natura? Aliud est per se querere quid sit Deitas, et aliud, quomodo se habeat ad tres personas ipsa diuinitas. Ut,  exempli gratia dico, aliud est querere quid sit homo, aliud quomodo: id est, utrum equaliter uniuersi participemur communi substantia, an minime; et rursus secundum proportionem, utrum sic nos communi humanitate, ut Pater et Filius et sanctus Spiritus una Deitate atque communi. Quod igitur tunc querimus, de proportione est; una uero duarum naturarum definitio, secundum quod nature sunt: quia id quod eque ac similiter et completiue, ad id ut sit quidque, participatur a personis, substantia est; que uero hoc ipso participant, persone sunt que ab inuicem proprietatibus differunt. Substantia uero communis ipsius diuinitatis, quam in uerbo indiuiduo  contemplamur, natura est; similiter etiam carnis natura indiuidua non est, licet in indiuiduo eam contemplemur. Natura enim nunquam est indiuidua; non enim definitio indiuidua est, circa quam dicimus animal rationale, quod tactui subiacet. Apud medicos autem dicuntur homines natura differre pro temperamento, ut, uerbi gratia, calidior et frigidior: nos autem non sic dicimus naturam; quare, secundum hoc, nichil distat communis definitio duarum naturarum Domini Christi. Ergo quia utraque similiter natura dicitur; et rursus utraque non eadem, sed differt uniuscuiusque definitio: due igitur sunt nature Domini Christi, et harum nulla connumeratur Trinitati, ut quaternionem, quod absit, efficiat.

Heret. Ego arbitror quoniam natura illa que communis  dicitur, uel certe species humanitatis, nichil est nisi nomen tantummodo: esse uero uniuscuiusque nostrum, in indiuiduis subsistentiis est: illud uero in solis rationibus et intellectibus et subtilissimis speculationibus, seu magis mentis phantasiis est; ceterum, reipsa non subsistit: in Deo autem oportet omnia et prime subsistere; id est, et naturam et personas: quare neque secundum communem definitionem sunt due nature.

Rust. Mihi contra hoc nullus est sermo; sufficit enim mihi, quia substantia humanitatis assumpte subsistentiarum Trinitatis minime connumeratur ad hoc ut quaternitas efficiatur ex eis. Cur autem, nescio causam et confiteor me ignorare.

Heret. Sed cur connumeratur caro Trinitatis nature; ut due, sicut inquis, efficiantur, que non  connumeratur Trinitatis personis? Ergo nec huic connumeratur; et non iam due sunt nature Christi, sed una.

Rust. Puto quod neque esse uelis carnem: necesse est enim, aut unam hanc esse, aut nec unam: dum uero nec una sit, nichil esse; dum uero nichil sit, neque esse: ut enim minime tribus personis connumeretur, repercutimur eo, ne quaternitas fiat. Rursus: ut nec nature uni Trinitatis congeminetur, perfecta carnis uidetur esse negatio; si enim una est, alteri uni connumeratur. uerum illud affirmo, quia hic necesse est a me exigi causam: etenim et omnes sancti Patres, et uos ipsi nature diuinitatis connumeratis carnem: ex duabus enim naturis dicitis Christum. Quod si diuinitati non connumeratur humanitas,  non solum in eis esse, sed et ex ipsis esse, dicere non debemus. Non igitur ex duabus est. Sed et Ambrosius male, secundum uos, inquit: »Unus in utroque loquitur Dei Filius, quia in eo utraque natura est;« et Gregorius dicens: »Due nature Deus et homo, quia et anima et corpus;« et Cyrillus dicens: »Duarum enim naturarum unitio facta est; et quia diuersa quidem que ad unitionem ueram conuenere nature; unus uero ex ambabus Christus et Filius, non tanquam naturarum differentia interempta propter unitionem, sed potius efficientibus nobis.« Et hec uniuersalis synodus Ephesina firmauit, et Celestinus ac Xystus pape Romani approbauerunt; similiter uero et quasdam uoces eorum  que de Domino dicta sunt; et communificari tanquam super una persona, et diuidi tanquam super duabus naturis.

Heret. Nouimus hoc: connumerantur nature ut ex ipsis sit, non ad hoc ut in ipsis: nam et que dicuntur equiuocata, eo quod solo nomine ac non etiam definitione participent, connumerantur ad inuicem, ut canis pictus, et uerus: nemo enim unum dicet hunc atque illum, sed omnimodis duo.

Rust. Gloria Domino Christo, quia confessus es interim, quod quolibet modo uerumtamen connumerentur nature, unde erat sermo: hoc autem concesso, non iam necesse est demonstrationes repetere ceterorum. Iam enim simul ostensum est quia duarum est unitio naturarum, et quia diuerse nature,  et quia non sit interempta differentia naturarum, et quia effecerunt , et unus in utraque, quoniam in eodem, utraque natura est; et quia due nature, Deus et homo. Sed et illud necessarie dico: quia si humana natura diuine non connumeratur, non est ex duabus naturis una per unitionem facta natura Domini Christi; sed ipsa una sempiterne existens, ipsa sola nunc usque ita est sicut erat. Si uero compositio aut explicatio, uel concursus factus est, ex equo illius nature que ex compositione, ut dicis, facta est, completiua humanitas est: quare ex equo sicut diuina quantitatis est particeps. Si igitur una est diuina natura, una est etiam carnis; si uero media hec, media etiam illa; et si nulla ista, nulla est illa. Quare, et quod ex nullo, secundum uos, factum est, aliquid esse non potest.

 Heret. Habes unde ostendere quod non solum Trinitatis natura communis a natura carnis que uerbo unita est differat, sed et ipsum uerbum ad serui formam habeat aliquam distinctionem, an non?

Rust. Et hoc ostendetur procedente sermone, quoniam nostra quidem natura que Deo uerbo unita est, nec altera persona, nec alterius est persone; uerumtamen altera preter uerbum est caro; altera uero natura, non altera persona. In Christo enim, non solum de communi ad reliquas de diuinitate personas, et propria eius carne, alterum et alterum communiter dicitur a Patribus; sed et proprie de Deo uerbo et assumpta carne, quod alterum sit atque alterum. Intende, queso, subtiliter ueritatem, ne te  uie ad uitam ducentis angustia difficultatis labore perterreat: non enim diximus quod aliud ea, et alia carnis persona sit; ambo enim hec unius et solius persone sunt; sed quia et preter Deum uerbum, qui una persona est illarum ineffabilium personarum, altera est humana natura; ita ut Deus uerbum, perfecta quidem ex sempiterno persona sit; caro uero, licet perfecta natura, persona uero nequaquam. Rursus dico: non alteram personam dixi, et iterum alteram personam, sed alteram substantiam et naturam. Alterum namque definitur euidenter Dei uerbum, et alterum eius humanitas: non alter et rursus alter; sed ille quidem, a carne alter: illud uero, alterum et non alterum. Ostendimus enim et ex lectione synodica Gregorium dicentem, due nature  Deus et homo, quia et anima et corpus. uides igitur quod de hac ipsa loquatur Domini Christi persona: cum enim dixisset, due nature Deus et homo, adiecit, quia anima et corpus: hec uero unius persone sunt. Et rursus, Filii uero non duo. uides quod non de tota Trinitate, sed de uerbo solo dixerit, Deus. Et iterum post modicum, aliud et aliud, ex quibus Saluator. Intendis quod de solo dixerit Saluatore? Et rursus, ambo enim unum; et de uno, Deo quidem inhumanato: non autem tota Trinitas inhumanata est. Deinde adiecit et hec: »Dico autem aliud et aliud, e conuerso quam in Trinitate se habet: nam illic quidem alius et alius, ut non subsistentias confundamus, non aliud uero et aliud.« uides, quod non de tota Trinitate sit sermo communis, sed proprius de  Filio solo? Nam de Trinitate quidem dicens: Illic quidem alius et alius, dixit; de Filio uero solo, aliud et aliud, e conuerso quam in Trinitate se habet, inquit. Alterum igitur, Deus uerbum, preter propriam carnem. Proponatur uero predictum testimonium, et que dicta sunt, manifesta erunt.

Heret. Si et non connumeratur natura personis, sed tamen purus numerus puro numero connumeratur, quare duo et due quatuor sunt? nam quomodo aliter unus Trinitatis dicitur Christus, non simplex nec absque carne existens, sed in unam personam compositus, dum certe duas [Leq. due] simplices et absque carne, et incomposite sunt?

Rust. Numeri nomen absque rerum nomine tum profertur, quando rei quidem similitudo communis  adiacet numero alicui; sicut unicuique trium esse personam, etsi non eamdem personam: quomodo enim pium sit, non distinguere in Trinitate subsistentias? Sed hoc diximus, quia sicut Pater persona est, sic et Filius, et sanctus Spiritus: hic enim tres persone, tres quedam res sunt. Ergo quando dicimus, he tres: si interrogaret aliquis, que? possumus respondere, persone. Quando autem dicimus, ii tres: interrogati, qui tres? ambigimus respondere, persone: propter indecentem sermonum compositionem: ne uideamur dicere, ii persone, uel, ii tres persone. Quia igitur res quidem adiacent, nomen uero tale quod iis tribus commune sit, interim positum non est: hos quidem tres dicere licet; et si interrogati, qui tres? dicere continuo apte non inuenimus.  Quando uero simpliciter dicentes prius, he tres, interrogamur, que tres? adiiciamus mox apte, persone. At in illo uestro quaternione, nulla res communis et eque coaptabilis quaternario numero inuenitur; et non solum in uerbis, sed etiam in rebus impossibile sequitur: quare nec numerum esse possibile est, eo quod res nulla subiaceat communis. Quod et illud ostendit, quia persone apud Latinos he persone dicuntur, et non hec persone: id est, per hoc quod apud grammaticos femininum genus uocatur, non per illud quod neutrum. Paracletus uero similiter masculine dicitur, et Latine et Grece. Sed de Filio quidem et de sancto Spiritu inuenimus dici, ita ut possimus duo dicere; et interrogati quos duos dicamus? respondere, Paracletos. De Patre uero id nondum  dicere audeo, eo quod hic sermo nec scriptus sit, nec ab ulla quatuor synodorum nominatim dicatur quod et Pater Paracletus nominetur. Si uero id concedatur, interrogati qui tres? respondere utique poterimus, quia tres Paracleti, sicut tres persone et tres substantie.

Heret. Si propter consolationem Paracletus dictus est, et Pater Paracletus est; consolatur etenim animas iustorum, et mitigat dolores, sicut scriptum est: Memor fui Dei, et consolatus sum ; sed et ipsum quod Dominus inquit: Et ego rogabo Patrem meum, et alium paracletum dabit uobis, Spiritum ueritatis : ostendit non duo tantum, sed tres esse paracletos: alius enim, non duorum, sed trium dicitur; alter uero, duorum:  quare in Trinitate et tres paracleti dicuntur.

Rust. Hec acribia sermonum apud diuinas Scripturas minime obseruatur, neque a sanctis Patribus, eo quod nec digna sit, quia hominum sunt adinuentiones: nam et in synodo iacere ostendi, aliud et aliud, ex quibus Saluator: de duobus ergo dicens: aliud, dixit, et aliud. Nec non et testimonium sacre memorie Athanasii quod illic approbatum est, ita dixit: »Aut quomodo Christiani uolunt nominari, qui dicunt in hominem sanctum quasi in unum prophetarum uenisse uerbum; et non ipsum hominem factum, accipientem ex Maria corpus; sed alterum Dei uerbum ante Mariam et ante secula Filium existentem Patris: aut quomodo Christiani esse possunt, qui dicunt alium esse Filium, et alium Dei uerbum?« Ecce indiscrete superius quidem posuit, increpans  eos qui alterum dicunt: inferius uero eos qui alium et alium. Maxime uero Gregorii testimonium crebro hunc sermonem repetit dicens: »Non alius uero et alius: absit: ambo enim unum commixtione.« Ecce et ambo dixit, id est non tria: ne forte suspicareris quia ueluti de tribus loqueretur: de Deo, de anima, de corpore; maxime, eo quod subsequatur: »E conuerso quam se in Trinitate habet: illic enim alius et alius, ut non subsistentias confundamus; non aliud uero et aliud, etc.« En, et de Trinitate, alius, inquit, et de Christo, non alius et alius; et non ait, non alter et alter: dum certe Felicis sancte memorie iaceat lectio dicens ita: »Et non homo a Deo assumptus, ut alter sit preter illum; non enim hominem  suscepit Dei Filius, ut alter sit preter illum.« Ecce indiscrete positum in sancta et uniuersali synodo Ephesina ostensum est aliud et alterum, uel potius alius atque alter.

Heret. Ecce interim tu quoque confessus es quia si tres demonstrauerimus esse Trinitatis naturas, clare, hos qui duas in Christo naturas dicunt, consequatur ut naturarum quaternitatem inducant: si igitur demonstrauerimus tres in sancta Trinitate naturas, quoniam omnimodo Patris et sancti Spiritus due nature sunt, connumeratis per adiectionem duabus, sicut uos creditis, naturis Filii circa irrecusabilem numeri computum, quaternitatis culturam consequi uestram confessionem demonstrauimus.

Rust. Nec hoc necesse est, quod interim sine preiudicio  dictum sit, nisi forte si tres nature sint Trinitatis, ut non sit una communis. Nam si est una quidem communis, tres uero proprie, equiuoce iam natura nominatur: altera namque intelligitur illa que singillatim idem est unicuique persone, et altera que nullius est singillatim, sed communis est tribus: illa namque una in tribus: he uero tres in una speculabuntur. Si igitur duas dicentes Christi esse naturas, communem Trinitatis connumeramus nostre, id est ei que in Christo est humane substantie, nullo modo introducimus quaternionem: non enim tres illi coaceruantes, quatuor facimus, sed unam et solam uni et soli coniungentes, tantummodo duas facimus. Insuper etiam si sic, sit propria uerbo natura ut eidem persone idem sit, quam coadunantes  humane duas esse dicamus: non tamen consequetur quaternitas, quia aliter dicetur natura, que etiam persona sit , et aliter caro que natura solummodo est, et non persona pariter atque natura hec eadem. Sed nec adiiciemus, si ita sit, naturam que etiam persona est, nature que non etiam persona est [a 1Kb] ; nec ob hoc dicimus duas, sed coaptabimus unam quidem naturam que etiam persona est, alteram uero que non etiam persona est, sed natura tantummodo: id est diuinam condicimus [b 1Kb] naturam, que ipsa est et persona: humanam uero naturam que solum natura est, et non etiam persona, et sic dualitatem efficimus naturarum.

Heret. Ergo ut dicis multo magis quatuor, secundum  te, erunt Trinitatis, imo potius, ut dicitis, quaternitatis nature, si eius quod sunt nature, quatuor enim dixisti; multo magis efficit differentiam naturarum; non solum enim quia altera et altera uerbi et hominis est natura, sed etiam nature altera definitio, neque idem secundum speciem: ueluti quis dicat, aut genus unum erit quid unum. Quare multo magis distat ad efficiendum quartum, id quod modis omnibus differt, si tamen, secundum uos, differentiam etiam secundum numerum quantitas sequitur. Quanto igitur amplius nature differunt, tanto magis efficiunt numerum, et tanto euidentius quaternio inducitur. Omnis igitur necessitas est: aut humanitatis naturam dualitatem minime facere, cum copulatur Dei uerbi nature; aut quaternionem perficere, connumeratam Trinitatis naturis.

 Rust. Sed illud intende quia, quantelibet sint nature, Trinitas manet: a personis enim tribus, et non a naturis nominatur.

Heret. Nec a naturis solum, nec a personis solum, sed magis a numero sic uocata est.

Rust. Sed numerus nichil est cui res nulla subiacet.

Heret. Sed subiacet etiam res, nature enim quatuor sunt, et a numero naturarum uocari debet uestra quaternitas. Quanquam et si res communis quatuor naturis nulla subiacet, ipsum nomen mihi  nature sufficiet: nam connumerantur equiuoca, licet aliud sit equiuoca aut unius nominis connumerari: aliud ipsas res, ut canis marinus atque terrenus, non ut duo canes, sed ut duo connumerantur equiuoca.

Rust. Concedentes dicimus omnia. Sit ergo, ut tu dicis, et a naturarum et a personarum pariter numero Trinitas sic uocanda. Sicut igitur Trinitas minime dicitur, nisi tres persone eedemque nature subsistant, ita non dicitur quaternio unquam, nisi quatuor exstiterint non tantum nature, sed etiam persone. Nos uero, etsi quatuor, ut dicis, naturas, non quatuor tamen personas, sed tres asserimus solum: non igitur quaternitatis culturam inducimus.

Heret. Magis uero et uobis ipsis aduersantes Trinitatem  quaternitatemque pariter colitis. Trinitatem quidem personarum, quaternitatem uero naturarum. Sicut enim si sole tres persone essent, ut sole tres nature, nichilominus Trinitas esset; et si quatuor aut persone aut nature, quaternitas: sic, etsi Trinitas quidem personarum, naturarum uero quaternitas, Trinitas simul est atque quaternitas.

Rust. Sed nos etsi confiteamur, quod absit, tres ex sempiterno esse naturas, non tamen secundum quod nature sunt, sed secundum quod persone, adoramus et colimus.

Heret. Si tres nature sunt Trinitatis, et altera carnis, quatuor fiunt; quod si et non colas quarternitatem, sit tamen secundum tuam confessionem quaternitas, prodesse tibi nichil poterit. Imo, et quod uis  elige: aut quaternitas est, et male facis in diuinis rebus non colere atque adorare quod et est et esse confiteris; aut non est, et impie agis, confitens et asserens esse quod non est. Deinde si duas naturas sic esse asseris, ut qui communem Trinitatis connumeras proprie carnis, aut ut hanc illi, igitur dualitatem coles.

Rust. Quoniam id quidem quod assumptum est, proprium per dispensationem factum sit assumentis, manifestum est, non tamen commune trium. Quod etsi quartum sit aliquid, neque tamen consempiternum, nec absque initio, nec increatum, neque per se, et ex sua substantia est; sed per unitionem est id quod esse glorificatur: illa uero tria, et ceterna, et consubstantialia, et absque inchoatione, increata  sunt ob hoc, etiamsi ad existendum quartum quis, aliquid esse id quod humanum est, dicat, non tamen quartum similiter erit neque ad adorandum, neque ad colendum, neque ad glorificandum. Aliud est enim quod, tanquam alterum quiddam , his que increata sunt secundum quantitatem facit additamentum, eo quod non hoc idem, sed alterum quiddam sit; et aliud, tanquam consubstantiale et consempiternum coadorari quid illud et glorificari et pariter coli. Insuper nec adoratio et cultura ueluti sub numero offertur: nec enim tres culture aut tres adorationes sunt Trinitatis;  quare neque quatuor, neque due, uel si, ut dixi, unius aut etiam trium, proprium sit aliquid alterum. Nec enim tabernaculum in eremo, nec arca, nec templum, nec altaria, Deo ab antiquis coadorabantur et concolebantur; et neque una est Dei et horum facta natura. Nec adiecit numerum adorabili et colende Trinitati, eo quod Trinitas quidem coadoretur, he uero creature non coadorentur Trinitati, sed per eas Trinitas adoretur. Quid enim? dic mihi: nonne scriptum est: Et adorate scabellum pedum eius ? Hoc uero est terra: adoratur enim corpus quod de terra est, non ut per semetipsum aut propter semetipsum adoretur ut Deus, sed ut per corpus et per carnem siue humanitatem, Deus, uerbo qui inhumanatus est, coadoretur.  Certe enim et per fimbriam uestimentorum operatus est in illa que sanguine fluebat: et nullus tamen dicit unam naturam esse uestimentorum et uerbi; et actu saluauit multos; et uocem mittens a proprio ore, quatriduanum suscitauit Lazarum. Per quod igitur operatur, dum per hoc et in ipso adoratur et colitur, complacet colentibus se. Nec non et clauos quibus confixus est, et lignum uenerabilis crucis, omnis per totum mundum Ecclesia absque ulla contradictione adorat; et non solum que due nature sunt Deus et crux, sed et illud sanctum ferrum, preter illud uenerabile lignum, alia est natura, et altera rursus ipsa Domini caro. Et si, ut dicis, tres nature sunt Trinitatis, he uero proprium numerum habent, et omnia hec adoramus uniuersi; et  nullus unquam Christianorum dixit quia quaternionem colimus aut quinionem uel senionem: que enim segregantur et propria Deo fiunt, per que et colitur et adoratur, illa iam uelut organa et coadiuuantia infirmitatem nostram sunt ad propinquandum Deo: et ad id ut sint quidem, quantitatis non amittunt proprietatem; ad colendum uero et adorandum et uenerandum, non iam connumerantur que creata sunt creatori: alterum namque est, per hoc coli illud, et alterum secundum naturam et sempiterne et maxime proprie colendum aliquid illud esse.

Heret. Ergone, non modis omnibus quidquid confitendum est, illud et adorandum, uel colendum siue uenerandum in sancta Trinitate?

Rust. Dixi iam, quoniam non per omnia et modis  omnibus similiter. uerum et illud adiiciam, quia nec dualitatem naturarum in Trinitate confitemur aut colimus: una enim carnis natura, non totius est Trinitatis, sed unius persone Dei uerbi. In Trinitate uero illa connumerantur que uel similiter uel equaliter trium sunt personarum. Quod si nos dualitatem, et uos ergo compositam colitis Trinitatem; aut compositam simul ac simplicem: nam simplices dicitis Patris et Spiritus sancti naturas siue personas, Christi uero compositam. Amplius, unus Deus in Trinitate et unus colitur Christus. Tres persone unus Deus est; due nature unius Christi sunt; quatuor autem nature, dum nec Deus sint nec Christus,  unde poterunt coli dum uel in tribus uel in duabus nil nisi aut unum aut unus colatur? Ut autem non sermones amplius prolongentur, demonstramus unam solam et non tres sancte Trinitatis esse naturas, sed tres tantum personas siue subsistentias. Si enim et tres nature et una, idem uero est natura atque persona, et una erit, quod absit, Trinitatis persona! Si uero natura quidem et una et tres, persona uero non una, sed tantummodo tres; nec secundum naturam siue substantiam, nec secundum personam siue subsistentiam unus erit Deus. Secundum quid ergo Trinitas unus est Deus?

Heret. Nos sic tres substantias et naturas dicimus Trinitatis, ut tamen earum consubstantialitas salua sit: et una igitur et tres substantie atque nature  sunt, et unus Deus non secundum tres, sed secundum unam substantiam et naturam glorificatur.

Rust. Ergo, secundum te, et unus Deus et tres Dei. Si enim propter substantiam naturamque unam unus est, propter tres substantias siue naturas, tres, secundum te, dii sunt. Sed et multo amplius tres erunt, quam unus Deus, et proprie quidem, quod absit, tres erunt dii; improprie autem Trinitas unus Deus, circa errorem paganorum: unum enim Deum esse ob hoc scripserunt cuncti Patres atque doctores, quia una est eius ac sola substantia siue natura. Si igitur una quidem Trinitatis substantia est, et natura tantum; tres autem non tantum persone sed et nature atque substantie: multo magis, tribus existentibus uniuersis, et nullo indiuiso, tres  erunt et dii.

Heret. In tantum tres nature sunt Trinitatis, ut ostendamus quod unaqueque persona propriam habeat ex sempiterno naturam, que alteri minime sit communis: hoc uero manifeste probabitur, si id uel de una ex eis persona fuerit demonstratum. Si enim tres equales et per omnia similes sunt, quidquid habet una persona, habebit et altera. Si igitur ostenderimus unumquemlibet ex eis habere sic propriam naturam, ut alteri nulli communis sit, pariter estis etiam de reliquis absque ulla contradictione conuicti. Esse uero propriam Dei uerbi naturam Patres affirmant, dicentes: Confitemur unam naturam Dei uerbi incarnatam. Si igitur hanc unam illam communem magis esse credamus, incarnata ista,  que totius Trinitatis communis est, necessarie inducetur Trinitas incarnata: quia uero id impium est, quippe sanctis Scripturis et Patrum doctrine contrarium, manifestum est, quia una natura que inhumanata est, solius est Filii. Predictum uero sermonem Patrum, nec uos poteritis abnuere. Flauianus enim, qui quondam fuit Constantinopolitanus episcopus, et quem suscipitis [a 1Kb] , ita scripsit in illo libello proprie fidei quem imperatori Theodosio destinauit, qui et in Chalcedonensi synodo susceptus est.

Rust. Nequaquam necesse est ut ii qui confitentur unam naturam Dei uerbi incarnatam, si hoc de communi sancte Trinitatis natura dicatur, inhumanationem  sancte Trinitatis inducant: maxime quando per explanationem sermonis signantissimum Dei uerbi nomen adiiciunt. Sicut enim quando dicunt Patres Deum uerbum incarnatum et inhumanatum, etsi commune nomen Dei tribus [a 1Kb] personis indifferenter predicatur, non tamen ob hoc eos consequitur quod incarnata sit Trinitas, licet Pater, et Filius, et Spiritus sanctus unus sit Deus: et ob hoc, qui incarnatus est, dicatur et Deus, et unus Deus, et solus Deus, et Deus uerbum. Sicut igitur Deum esse uel unum Deum esse licet uniuscuiusque persone commune sit, non tamen quando Deum confitemur incarnatum, seu uirginem Deipartricem, consequitur nos, quod absit, inhumanatam dicere Trinitatem, sed unam ex illis personis, id est ex illa Trinitate que  Deus est. Sic quando unam naturam Dei uerbi dicimus incarnatam; non nos consequitur ipsam cum propria natura incarnatam dicere Trinitatem, sed magis unam illarum personarum que in illa natura sunt confitende. Et sicut ne uideamur, dum Deum dicimus incarnatum, Trinitatem dicere incarnatam, non pro qualibet cautela tres dicimus Deos: sic neque ob hoc ne forte uideamur unam naturam Dei uerbi incarnatam dicentes, Trinitatem dicere incarnatam, non dicimus pro quacunque cautela tres in Trinitate esse naturas. Si enim Deus dicitur incarnatus, et rursus minime incarnatus, quando hoc quidem de Filio dicitur, illud uero de Patre et Spiritu sancto, et non in duos Deos unus Deus uel separatur uel diuiditur siue discernitur: quid consequetur  incongruum, si de eodem Deo, id est de una eademque natura, dicamus, quia et incarnata est in Filio, et non est incarnata in Patre et Spiritu sancto? Nam uos quoque, in eo quod dicitis quamlibet naturam siue substantiam esse communem, non poteritis hanc consequentiam refutare: illam namque substantiam, nec incarnatam denegare in Filio poteritis, nec affirmare quod in Patre et Spiritu sancto inhumanata sit. Erit igitur una eadem simplexque natura, et incarnata, ut Filii; et non incarnata, ut Patris et Spiritus sancti. Quare non necesse est ob hoc propriam Filii esse naturam, quia una Dei uerbi natura dicitur incarnata; quippe cui, etsi esset aliqua non communis, hoc idem tamen de illa natura communi rectissime diceretur.  Non igitur ob hoc demonstratum est propriam esse solius Filii naturam; nec igitur cuiuslibet et alterius ex Trinitate persone. Insuper, uos potius quaternitatem inducere demonstramus, qui eam que dicitur Ephesina secunda synodus, non potestis abnuere, quia Dioscorum condemnare non uultis.

Ille enim cum tota illa nefaria synodo approbauit Eutychis heretici uocem illic inter monumenta deponentis: »Quia confiteor duas naturas fuisse ante unitionem, post unitionem uero unam naturam confiteor.« Si igitur ante inhumanationem due nature  fuerunt, id est, una Patris, altera Spiritus sancti , due uero tunc et Christi nature ante unitionem; quatuor igitur naturas circa uestras rationes, etsi non esse nunc usque, tamen ante unitionem fuisse inducitis; et ex quaternitate preexistente sanctam Trinitatem postea factam inducitis. Insuper has preexistentes, ut dicis, unitioni naturas, siquidem permanere nunc usque dicitis, quaternitatem, sicut inquitis nobis, uos magis ueraciter impie colitis: quia quod consequitur ex his que dicuntur a uobis, uos ipsi non poteritis abnuere. Si uero non sunt usque hactenus due determinate, aliquando uestra quaternitas esse desierit: et nos quidem demonstrauimus, quia neque tres nature sint Trinitatis, neque, si essent, nos quaternitatis  credulitas sequeretur. uos uero qui hoc tanquam consequens ponitis, uincemini ex uestra uesania: que si uobis displicet, ante omnia ergo anathematizate Dioscorum.

Heret. Nos interim non de causis singularum colloquimur personarum, sed de fide uniuersaliter disceptamus. Hoc uero negotium illi seruabimus tempori quando de Diodoro, et Theodoro, et Iba, et Theodoreto disputabimus, causas personarum questioni de fide miscentes. Igitur, etsi tres dicimus, pro personarum distinctione, naturas in sacrosancta Trinitate; unam tamen communem substantiam confitemur, secundum quam consubstantialem dicimus Trinitatem, et nec audire quaternitatem contenti sumus.

 Rust. Sed ista communis substantia indiscrete etiam natura Patribus appellatur, que solis tribus personis communis est, et alia illic preter hanc non est tanquam propria unicuique persone. uel si creaturarum naturis comparata tantummodo, hec ipsa propria dicitur uniuscuiusque persone, ut quando dicimus, sicut et sancti Patres, quia Deus uerbum Filius Dei, non impropriam pertulit naturam. Insuper, si idem est natura atque subsistentia [b 1Kb] , quatuor naturas et substantias introfertis. Si uero alterum, ut re et nomine apparet; quanto differt, tanto magis connumerata numero personarum, redundat in quatuor; nisi forte nostris rationibus te dedas, quia tum posset esse quaternitas, si hec carnis natura non tantum substantia, sed esset quoque persona. Nunc  autem que mentis inspectione diuersa est, eo quod non sit etiam persona, non connumeratur Trinitati illi quam similis determinat ratio; quia illic persone tres sunt, hec uero non persona est, sed natura tantummodo siue substantia.

Heret. Sed hec natura Trinitatis, in tribus illis naturis est; et idcirco, etiamsi altera est preter illas, per singulas tamen omnibus illis connumerari non potest; quia in illis existens, et in semetipsa ea habens, nichil est preter illas: Trinitas namque unitas; et unitas Trinitas.

Rust. Quomodo ergo ante unitionem, duas dicitis  Filii Dei naturas, si proprie illi connumeratur ista communis? Quam enim omnino Dominus habuit alteram naturam ante inhumanationem, nisi eam que ante secula est, essentiam suam?

Heret. De diuinitate Christi et carne hoc dicimus: dico autem duas ante unitionem, non tanquam communem hominum naturam coniungens Deo: nam si hoc esset, quomodo non etiam nunc due fuissent, dum certe nichilominus hominum quisque homo sit solum, excepto illo tantummodo qui inhumanatus est? nec quasi prius una fuerit caro et postea unita sit uerbo: hec enim qui dicit hereticus est. Sed quia intellectu precognoscentes duas naturas, deinde admouentes unitionem, unam continuo effici dicimus: ergo id quod dicimus ante unitionem uel post unitionem, non  distinctionem temporis, sed speculationis significat ordinem, eo quod pariter horum nequeamus deprehendere intellectum, sed prespeculemur compositioni simplicia. Est namque impossibile ut alter rerum nature sit ordo, et alter speculationis que est circa intellectum: sicut in oratione, cum littere natura priores sint, multo tamen sunt adinuente posterius.

Rust. Speculatio hec secundum quam dicis duas naturas intelligi, si quidem nunc usque uerax est, ut existentibus rebus incumbens: sunt igitur due nature ueraciter, quas ueraci intellectu conspicimus; si autem semper falsa, nec ante unitionem duas naturas confiteri debetis. Si uero ante unitionem quidem quondam uera, nunc autem de cetero falsa;  erat igitur Domini caro, quod absit, ante unitionem: que si animata anima rationali fuisse credatur, preexstitit igitur secundum uos prius purus homo, et post hec unitus est uerbo. Ex duabus ergo personis, et ex duobus Christis, ex duobus filiis, ex duobus Dominis, unum Christum blasphematis existere. Hec uero modis omnibus abdicanda sunt: ex preexistentibus enim per sese personis unione secundum subsistentiam fieri nequit. Si uero et post inhumanationem aliquando due nature substiterunt, quam ergo aliam dicitis unitionem, qua facta iam due non sint? Sed et omnia que dicitis contra nos qui nunc usque duas dicimus esse naturas, conuertite contra uosmetipsos; usque tunc enim easdem naturas dicitis exstitisse, quas nos in perpetuum dicimus permanere.

 Heret. Autumo quod quidam nostrorum melius dicant: quoniam non indiuidua illa humanitas Christi unitioni preexstitit, sed communis humana natura ex qua illa est caro.

Rust. Sed ad alia inconsequentia uos ducit hic sermo. Nec enim uel post unitionem communis nostra natura unum quid per unitionem facta cum Deo est, sed illa indiuidua que assumpta est: non enim Patres hoc de illa, sed de hac dicunt; nec possibile est communem naturam efficere nunquam [Forte unquam] personam per semetipsam. Insuper nec in semetipsa illa subsistit, sed intellectu rationalium tantummodo, qui fit ex indiuiduis eius a quo et esse accipit,  sicut et ea que omnium genera uel species esse dicuntur apud seculi sapientes: si enim et esset anima, et tamen non esset rationalis, non erat communis creaturarum natura, siue quod dicitur genus atque species. Nihilominus autem qui dicit ante unitionem quidem duas, post unitionem uero iam minime, sed potius unam indifferenter omnino ex ipsis rebus que due fuerunt, unum quiddam perfici uult; alioquin id quod dicitur iam minime non habet locum. Nunc autem communem naturam cunctis hominibus, non dicitis unam factam cum uerbi natura, ne forte omnes homines in communi natura uideantur iidem Christo esse, aut sit, quod absit, tota Trinitas incarnata. Sed unum quid indiuiduum, id est una et sola caro, et una et sola anima, in unam personam  Deo uerbo unita est, et in unam solamque subsistentiam.

Heret. Sed prius intelligende sunt due nature, et post hec continuo unitio amouenda est; et ideo non dicendum est Christum in duabus, sed ex duabus esse naturis.

Rust. Ergo, secundum te, unitio unitarum naturarum duarum peremptio est.

Heret. Non naturarum, sed dualitatis peremptio est unitio; ita ut due iam non sint due, sed unum quiddam secundum unitionem.

Rust. Si, ut inquis, dualitas interempta est, erat ergo ante interemptionem et ante unitionem: super quod si easdem complexiones de dualitate quam de ipsis duabus naturis uoluero facere, supradicta denuo  consequentur incongrua: nichil namque interimitur, nisi quod prius fuit. Quare si interempta est, erat ergo dualitas, et omnia illa que prediximus incongrua ad medium ueniunt.

Heret. Ante dualitati preclusit unitio, ut nec posset esse hec ipsa: et de hoc dico, interemit potestate, non actu; nondum enim erat perfecte dualitas.

Rust. Ergo non existentem, sed adhuc futuram peremit. Dic igitur quid cuiusque nature imperfectum fecerit ut minime dualitas esset. Ego enim nec immunitionem [a 1Kb] diuine nature uos suspicor dicere, et humane inestimabilem ineffabilemque profectum: quo ergo modo est imminuta dualitas, dum sit additum rei? quomodo substantiarum quantitas est preclusa, dum nullus substantiarum defectus euenerit? Si uero et, ut ais, connumerantur equiuoca, quomodo due  Filii potestate nature, duabus actu Patris uidelicet ac Spiritus sancti connumerate, quatuor non erunt? Si uero nunquam non due nature fuerunt, diuinitas et humanitas Christi, quomodo ex duabus naturis dicitur, qui ex istis esse confessione depromitur?

Heret. Quid enim, dic mihi, nonne omnia duarum perfectarum personarum Dominus habet? Sicut ergo preclusit unitio ne esset dualitas personarum, sic etiam substantiarum.

Rust. Sed nostra natura in Christo, non etiam persona est: non enim in semetipsa et secundum seipsam segregatim habet esse suum, sed in uerbo subsistit; et ideo, nec ex duabus personis sicut ex  duabus naturis dicitur, quia uerbum hominis personam sibimetipsi unierit: quia uero humanam naturam sibimetipsi unierit, et qui in Epheso et reliqui sancti Patres docent, et de his omnibus superius sufficienter ostendimus.

Heret. Non negamus duas esse naturas, sed nec unam propter unitionem: hoc enim circa naturam est; illud uero secundum unitionem. Quare due sunt circa speculationem, non secundum rem.

Rust. Si uerax est speculatio hec, due nature sunt et circa ipsam rem; si uero dicis non esse ueram, ecce negasti duas esse naturas.

Heret. Quid igitur est quod distat inter impia ferentes et pia, circa id quod due nature dicuntur? Nam si   due nature sunt, quid differt seu sic, siue sic duas naturas dicere, dum sicut de puro dicimus Deo et de homine nudo, sic uos de Christo loquamini, quia duas naturas dicitis?

Rust. Multa sunt que imprimis quidem communiter uidemur confiteri cum impiis; adiectione uero, determinata iam fiunt, et per se quidem uel si suspecta sunt, nondum tamen et impia, nec econtra rursus, que accusari ex toto non queant. Dicit ergo Apollinarius unum Christum, unum Filium, unam eius personam et subsistentiam; dicit et Nestorius duas naturas. Et hi quidem sermones, nondum quales ipsi sint produnt, in additamento autem sermonum, cognoscimus qui sint. Nam Apollinarius quidem unum dicit, quasi et conuertibilis Deitate sit et imperfectus  humanitate; Nestorius uero duas male quidem coniungens: secundum equiuocationem namque, secundum auctoritatem, secundum appositionem, secundum habitum; male uero etiam diuidens separansque naturas in duas subsistentias et personas, et filios et Dominos. Ergo, quando dicimus duas naturas, si nichil precedit neque subsequitur quod unitionem significare sufficiat, habebit occasionem uestra suspicio: si uero hoc, et ante quam dicamus duas naturas, et postea dicimus, quia una est duarum naturarum persona, una subsistentia inseparabiliter, indiuise, inconuertibiliter, quid ultra remanet quod suspectum sit calumniari uolentibus?

Heret. Hoc reprehendo quia non post duas unitiones, sed post unitionem, duas dicitis naturas; cum deberetis  prius quidem confiteri duas naturas, postea uero unitionem, et unam naturam de reliquo. Hoc significat ex duabus quidem, quia post hec unitio; in duabus autem, quia due post unitionem.

Rust. Si et due nature confitende sunt, et unitio amouenda, non uideo quare non ex duabus et in duabus recte dicamus: si enim te id quod est delectat usque adeo, dicere non unum Christum in duabus naturis, sed in duabus naturis unum Christum, ut non prius nominantes Christum, post hec eum duabus naturis, ut dicitis, partiatis, sed prius dicentes duas naturas, tunc unum Christum nominetis: et illud uero similiter obseruate, ut non dicatis unum Christum ex duabus naturis, sed potius dicatis ex duabus naturis unum  Christum. Sed nunquam Christi Ecclesia intendit uaniloquiis talibus: etenim dum preexstiterit ex infinito diuinitas Filii, tamen nonnunquam post carnem nominatur: usque adeo ueritas uerborum ordine nullum preiudicium patitur, et maxime hic ubi simul due nature, simul unitio. In sancta enim synodo Ephesi inter alia testimonia, magis uero ante alia, iacet sancti Petri, quod ita se habet: »Unde et euangelista ueraciter dicit: uerbum caro factum est, et habitauit in nobis ? tunc utique ex quo angelus uirginem salutauit, dicens: Aue, gratia plena, Dominus tecum . Ecce ex quo salutatio angeli, et nunc est unitio celebrata.« Quia uero nonnunquam prenominatur caro, et postea deitas, ostendit exinde sanctissimi Gregorii lectio, dicens ita: »Ne  decipiant homines, nec ipsi decipiantur, hominem dominicum sine mente credentes, magis autem Dominum nostrum et Deum: nec enim separamus hominem a diuinitate.« Ecce aperte ponitur in principio uerbi prius quidem nominans hominem, et postea Dominum et Deum, et rursus hominem et diuinitatem. Et post pauca iterum habet: »Passibilem carne, impassibilem deitate; circumscriptum corpore, incircumscriptum spiritu; eumdem terrenum et celestem, uisibilem et intellectualem, capitalem et incapitalem, ut toto homine eodemque Deo totus homo reformetur, qui ceciderat sub peccato.« Ecce quoties, ordine permutato, prius eum passibilem, deinde impassibilem nominauit; post hec circumscriptum et tunc incircumscriptum; et post  plura talia adiecit: ut, toto homine eodem et Deo. Synodus autem Chalcedonensis, postquam dixerat, in duabus naturis, adiecit dicens, indiuise, inseparabiliter, inconuertibiliter agnoscendum. Et non ait agnoscendos, ut duos, sed unum agnoscendum. Et rursus: Sicut Dominus noster iehsu Christus nos docuit, et Patrum nobis tradidit symbolum. Si uero, ut dicis, una est facta natura; ergo non ex duabus, sed ex tribus naturis dicere debebatis: quippe qui etiam talem unitionem uerbi ad humanitatem dicitis, qualem caro habet ad animam. Quid enim uestra concessione uicinius anima habet ad carnem, quam hec ad deitatem, ut sit Dominus ex duabus et non tribus?

Heret. Simpliciter nobis respondete. Duas naturas  ad hoc dicitis substitisse, ut efficerent unum Christum, ad hoc unum Christum, ut due nature subsisterent? Sed due nature, et in aliis pridem subsistentiis substiterunt? si igitur non ad hoc ut ipse subsisterent, sed ut Christus esset, due nature fuerunt, non iam degunt due nature, sed illud tantum propter quod et substiterunt et unite sunt due nature, sed unus. Igitur non due nature Christus confitendus.

Rust. Mira dementia, ob hoc non subsistere arbitrari naturas, eo quod idcirco substiterint ut in Christum concurrerent; dum nichil plus sit necesse subsistere, quam ea que ob hoc substiterunt ut Christus exstaret; et illud potius sit fatendum, quod unita  subsistant, que ut unirentur exstiterant. Quin potius diuinitas, nec ut uniretur, substitit, ex sempiterno est enim; sed humanitas illa que simul mox unita est, ut cepit existere: ergo, secundum te, Christi humanitas iam non est humanitas, que ut uniretur substitit. Quare manifestum est duas naturas unitas subsistere. Quis igitur nisi captus mente iam dicat, quia, que propter quiddam substiterunt, aut ipsa iam non sunt, aut non tot; sed illud solum propter quod substiterunt, dum nichil utrorumque peremisset unitio, licet unum immense exaltauerit; et hoc, dum perfectissimum sit utrumque secundum proprie nature rationem? Hoc uero simile est ac si aliquis dicat, quia ob hoc he littere facte sunt, ut esset hic sermo; quare non sunt iam he littere, sed  solus hic sermo? At uero, hoc quid erit insanius?

Heret. Quidquid aliud dicere uelis, ut ad propositum reuertamur, quaternionem nos inducere, quaternitatem colere minime possumus.

Rust. Imo uero, quia fuisse quaternitatem inducitis ex rationibus uestris, ineuitabiliter docui: et oportebat quidem inordinate tibi super hoc iactanti sermones non dare responsum. Sed ne his qui ita ut tu uesaniunt dicere placeat, »Non nobis est ad omnia satisfactum,« et illud adiiciam, quia tres dicitis sancte Trinitatis esse naturas. Si nichil omnino distant, unde illas tres esse cognoscitis, qui diuinitatis et humanitatis tantum distantes duas esse abnuitis? Nos enim tres esse subsistentias ob hoc confitemur, quod non in eo quod quid est secundum naturam,  sed in eo quod qualiter sit unumquodque, proprietatibus distinguatur. Nam Pater quidem genuit, et genitus non est; et ex aliquo alio non est, sicut ex eo sunt alii: Filius uero genitus est, et nichil consempiternum genuit; et Spiritus sanctus a Patre procedit, et nichil consempiternum procedit uel genitum est ab eo [a 1Kb] . Quidam uero antiquorum et hoc proprietatibus adiecerunt, quia sicut Spiritus cum Patre Filium sempiterne non genuit, sic nec procedit Spiritus a Filio sicut a Patre. Ego uero, quia Spiritus quidem Filium non genuerit sempiterne, confiteor ; utrum uero a Filio eodem modo quo a Patre procedat, nondum perfecte habeo satisfactum. Quoniam uero, ad id quod nunc queritur nichil attinet, signandum quidem  est, sed transeundum.

Heret. Et ego nunc interim de his ipsis loqui non arbitror utile; ad tuam uero contra nos obiectionem, tibi breuiter respondebo; imo uero temetipsum tibimetipsi faciam respondere. Quibus distare dicitis ut tres sint credanturque persone, his ea differre dicimus, ut tres sint credanturque nature.

Rust. Sed multo magis differunt Christi nature, quas duas esse non uultis, quam tres persone, quas uultis etiam tres esse naturas.

 Heret. Cur ergo non sunt et quatuor persone, tanquam due omnino persone sunt Filii?

Rust. Quia humanitas Domini Christi non est persona, licet differat ratione; sed quod attinet ad Deum uerbum, sola natura est; non enim, ueluti quis dicat, sua ipsius, sed Dei uerbi est illa caro, ut sepius dixi.

Heret. Quid igitur a persona minus habet humanitas? anime aliquid rationalis, an carnis, an quantitatis?

Rust. Hec non uestra contra nos, sed aliorum contra nos simul et uos questio est. Non est igitur nobis necessitatem hanc subruere loquentibus contra uos; maxime, quia superius est ostensum quod Deus uerbum non personam nostram sibi unierit,  sed naturam. uerumtamen in sermone quem de definitionibus contra uos simul Nestorianosque conscripsi, demonstratum est quod natura quidem communem, sicut dici solet, speciem representet; persona uero sit concursus eorum que describunt subsistentiam rationalem. Indiuiduam uero subsistentiam esse circa proportionem, uelut fundamentum in quo incumbunt que circa sunt reliqua, sicut ipsum nomen ostendit, et tanquam maxime propriam causam, in qua uniuersa que accidentia nominantur, ut color, ut mores, ut habitus et dispositiones, et que iis sunt similia, et proprietates confluunt ipse: interempto enim primo subiecto eorum que circa sunt indiuiduorum, nichil ultra esse possibile est: a maxima uero causa ut sit unumquodque, id uero est  in quo incumbit ipsa totietas, nominatur; id est, ab illo subiecto quod tanquam fundamentum est iis que circa sunt, tota consistentia, subsistentia nominatur. Sed quia, secundum redditam rationem, solent et irrationabilium subsistentie nominari, quin etiam insensibilium et inanimatorum; hec uero uniuersa persone proprie non ab omnibus dicuntur, ideo adieci hanc subsistentiam esse rationalem. Quoniam uero aliqui rursus uolunt et species et genera substantialium que dicuntur subsistentias appellare, ideo adiectum est hanc subsistentiam rationalem et indiuiduam esse.

Heret. Et quid pertinet hoc ad propositam questionem? quesiui enim cur perfectus homo personam habeat non perfectam, et hoc audire omnino  desidero.

Rust. Hoc enim et dictum est; sed quia minime aduertisti, audi cur humanitas Domini perfecta quidem natura sit, non uero per semetipsam habens quoque personam; et cur non due Christi persone, sed una solaque sit: causa enim, sicut et tu in sermonis initio, licet ad aliud quid intendens, dixisti, uerbum Deus est, carnis assumpte; in quo quasi in fundamento illa assumpta natura, que est serui forma, incumbit: ad hoc assumpta, ut Filius Dei,  qui sempiternus est Deus, pro nostra salute homo in diebus ultimis fieret. Nec enim homo de uirgine originem habere potuisset, nisi nos per eum Deus ineffabiliter secundum subsistentiam sibi unitam redimere complaceret; unitum uero, ex quo eius quodlibet subsistere inchoauit in unam personam unamque subsistentiam, sicut sepius diximus. Igitur, etsi in imaginatione mentis siue speculatione tenuissima, intellecta humanitas Domini Christi uidetur et substantia esse et persona ; sed tamen intellecta per semetipsam, hoc esse uidetur, sed non iam sicut unita Sermoni: igitur non ueritas rei, sed mentis hoc cogit putari defectus, quasi obliuio unitionis existens. Quando uero  id quod humanum est, non quasi in semetipso manens, sed per unitionem proprium factum subsistentie Dei uerbi recommemorata mens fuerit, non potest id pro persona suscipere: quoniam neque proprie subsistentia nominatur, cuius altera circa intellectum res subsistendi causa, id est uerbum, est quid sempiternum. Nam si homo subsistentia esset, non oportebat ut eum solus Deus uerbum in semetipso susciperet, et quod nostrum est, ut ita dixerim, in semetipso fundaret, sed potius ut aut preexistens homo proprium faceret Deum uerbum, et stabiliret atque fundaret sibimetipsi quod Dei; aut magis ut preexistens uterque ad inuicem conueniret, et unus Christus, unus Filius, unus Dominus, unaque persona et subsistentia, et preexistente apud se  puro unoquoque, non fieret. Nunc autem e diuerso factum est: non ergo habet personam quod nostrum est.

Heret. Ergo si hec unita non essent, omnimodo due possent esse persone: quia et Deus uerbum nichil minus habet a persona , et rursus nichil habet minus a tota persona homo perfectus ex consubstantiali nobis carne et rationali, secundum nos, anima constans, horumque unitione subsistens.

Rust. Etsi omnis homo indiuiduus persona est, non tamen hec causa est ut persona sit itidem, que est ut homo sit. Sed ut sit quidem homo, hec causa est quod sit animal rationale de terra: ut autem sit persona, hec causa est, eo quod sit subsistentia rationalis  indiuidua. Sed, ut diximus, illa humanitas, non in semetipsa in uerbo habet subsistentie rem: nec enim propter hoc ut sua ipsius separatim esset, sicut nos, sed ut uerbo uniretur, et eius esset proprium indumentum et inestimabile, ut ita quis inquiat, instrumentum, et ut Deus esset homo, creata est nostre causa salutis: illa igitur causa magis in subiecto est quam subiectum. Sicut igitur, uerbi gratia, in homine puro subsistendi carnem causa est anima immortalis; qua seiuncta, caro in sua non manet essentia, sed ad non esse properat incessanter, quippe quod omnino exterminari, quolibet corrumpatur modo, necesse est. Et rursus nunc anime hominum defunctorum absque corpore sunt, sicut  ait Dominus Sadduceis: quia Deus Abraham, et Deus Isaac, et Deus Iacob, non est Deus mortuorum, sed uiuentium: omnes enim uiuunt illi . Et non ait, Deus anime illius, et illius, sed, Deus illius. Et non dixit, non est Deus animarum mortuarum, sed uiuentium: Deum esse simpliciter dixit, et perfecto existente Abraham, et Isaac, et Iacob. Et adiecit: Omnes enim uiuunt ei , et non dixit, omnium enim anime uiuunt ei.

Heret. Hoc inquit, non quod anima perfecta persona sit, quasi per hoc unum integer Abraham sit, et Isaac, et Iacob; sed quoniam Deus uocat ea que non sunt, tanquam que sunt , sicut scriptum est.

Rust. Non intercipias importune sermonem: ubi  enim fit de resurrectione memoria, illic necessario immortalitatem representat animarum: non ut eorum que non sunt, et a Deo uocantur tanquam sint, eo quod ea que nondum sunt, Deus futura esse prenoscat, sed ut eorum que sunt; nullus enim sapientum dicere audebit, quia commoriantur corporibus anime, ut ob hoc nec Abraham sit, nec reliqui, nisi in prescientia Dei. Quod ergo dicere uolui: sicut extra corpus, etsi non est animal perfectum secundum naturam, tamen rationalis anime persona perfecta est; et rursus, postquam corpus resurrectione receperit, nichilominus perfecta hominis est persona: sic quodammodo in Christo, ante inhumanationem quidem perfecta erat Dei uerbi persona, et post hoc perfecta Christi persona est, et una persona  Deus simul et homo, et causa ut sit illa humanitas, est Deus uerbum; et hec, comparatione uerbi, non est ut subiectum, sed ut accidens. Sicut enim instrumentum per quod nostram salutem fieri oporteret, et sicut superincumbens ei, quod utitur illo ut diximus. Sicut igitur quando circa Apostolum dicimus: Caput mulieris uir, et caput uiri Christus, et caput Christi Deus ; et neque uirum duo capita habere dicimus, neque duo aut tria capita mulierem, id est uirum et Christum, aut uirum et Christum et Deum, quia uir ad mulierem quidem comparatus caput est, ad Christum uero iam non caput, sed aliquid aliud; et rursus Christus ad uirum quidem comparatus caput est: ad Deum uero, nequaquam ; sic quodammodo, prout est possibile similitudinibus incomparabilia explanare, humanitatis subiectum iis comparatum que sibi omnino specialiter accidunt, proportionem subsistentie ostendit: Deo autem uerbo collatum, sicut aliquid eorum que insunt subsistentie, non secundum personalem subsistentiam reperitur. Et sicut ibi dum uir caput sit mulieris, et Christus uiri sit caput, tamen in ordinis consequentia, solum eius caput est uir, dum certe per excellentiam glorie Christus solus, quippe ut Deus, circa id quod proprie summum est, ita et hic esse apparet circa ea que acciderunt nature nostre, et humanitas illa subsistentia esse uidetur; secundum uero summam subsistentie proprietatem,  solum uerbum , seu certe ea que in Christo sunt nominatur. Si quis tamen hec legit, memor sit nos proportionem proportioni, prout est possibile, comparare, non multis personis unam Christi solamque personam: alioquin cur et tanta sunt dicta?

Heret. In ueritate, quia in incomparabilibus, uel modicam similitudinem adhiberi difficile est.

Rust. Sed et quod maius est dico; illic enim forsan dicat, ut arbitror, aliquis impudentia fretus: duo uel tria esse capita mulieris ; hic uero duas personas impossibile est inueniri: nam si illic ad unum et idem, aut ad aliud et aliud re comparata, duo capita  esse putentur, unumquodque enim uniuscuiusque caput est; hic similiter erit: nec enim sic accidentia circa carnem carni sicut uerbo comparantur, sed carni quidem absque mediatione, Deo uero non ita: non enim quasi non incarnato. Mulieris autem caput et absque mediatione Deus est: Ecclesie enim caput Christus . Figuraliter autem Ecclesia sponsa est; et figuraliter caput mulieris uir. Et ut simpliciter dicamus ac breuiter, quia et ego confiteor quod exemplum non omnino sit aptum, sed assumpsi hoc, non ut demonstrationis, sed ut explanationis gratia; si quis uero aptiorem similitudinem repererit, dicat, me facile complacente et uoluntarie ac libenter. Ne forte autem sit hoc quoque prestantius dicere: quia sicut uniuersus orbis  licet plerumque etiam solus, tamen totus dicitur mundus; et rursus cum toto celo et omnibus elementis unus et solus dicitur mundus; sic dicatur et de illa solaque persona. Si uero ob hoc aliquos duas Christi subsistentias dicere creditis , quia in subtilibus speculationibus et puris intellectibus per semetipsam contemplata humanitas Christi, uidetur eis, quia potest et ut persona et ut subsistentia cogitari ad accidentia sua, quomodo uos ipsi negatis duas Domini Christi esse naturas; qui non in subtilibus intellectibus uel imaginationibus mentis intelligi solum, sed et in ipsa re subsistere humanam in Christo naturam negare minime quitis; quam, non solum illa que nostra est, sed et illa que uestra  synodus Ephesina per sanctorum Patrum lectiones testatur, et precipue beatissimi Cyrilli Alexandrie presulis epistole predicant? Non enim quod nos dicimus de persona, hoc uos poteritis re obiicere de natura, cuius definitio longe abest a definitione persone. Sunt enim Christi nature, ut superius dictum est, et diuinitas sancte Trinitatis communis, et humanitas communis omnibus nobis in indiuiduo contemplata: persona uero atque subsistentia Domini Christi, que horum unitione celebrata est. In iis uero substantiis, totum dicimus esse unum solumque Filium Dei Dominum nostrum Christum, quem in duabus confitemur esse naturis. Est autem non minus manifeste ex synodicis sanctorum  Patrum doctrinis colligere, quia non sunt tres nature sancte Trinitatis, sed una solaque. Si enim tres essent sancte Trinitatis nature, esset omnimodo, ut tu quoque dixisti, et Filii una et indiuidua diuina natura. Hec uero idem foret per omnia, et non discerneretur ullo modo a Dei uerbi sempiterna persona: nichil enim plus uel minus, aut quolibet modo alterum, aut aliter ullatenus contineret. Quare, quidquid de Filio, id est de Deo uerbo , seu tanquam ante inhumanationem, siue post hec recte dicimus, et de natura eius orthodoxe dicerentur; et quidquid de persona Filii dicere deuitandum est, de eius Filii natura a Patribus dici uereatur. Sicut igitur nullus Patrum dixit  alicubi, aliquando in propria passum Filium non esse persona: sic nullus eorum dicere sustineret in propria Filium passum non esse natura. Nunc autem econtrario fit: predicant enim Filium Dei in propria quidem passum esse persona; negant uero iidem sancti Patres in propria eum pertulisse natura. Ex iis igitur necessarie sequitur, et persone Filii, eiusdem, non eamdem esse naturam, demonstratum est: quia si esset sic propria solius Filii Dei natura, ut non esset ei hec ipsa communis cum Patre et Spiritu sancto, consequens esset ex necessitate naturam eius idem esse persone ipsius: quod quia minime sequitur, constat quia non est natura solius Filii propria, tanquam que non sit et Patri communis et Spiritui sancto; non igitur tres nature  sunt Trinitatis.

Heret. Et unde mihi demonstrationes adhibebis, quia Filius Dei Deus uerbum, in propria quidem persona passus est, uel quodcunque suscepit eorum que carni contigerunt; in propria uero natura non pertulit?

Rust. Patienter ausculta, et continuo ostendetur: solummodo sermoni dem finem. Hec igitur demonstratio, non ob hoc solum ueritatis proficit dogmati, quia unam et solam sancte Trinitatis naturam commendat; sed et per semetipsam causa uictorie est, dum concludit quia non debet Christi una credi natura, sicut inferius declarabitur. Nunc autem testimonia ex synodico sanctorum Patrum codice proferantur, atque directa nostre collocutionis recognoscatur  intentio.


Lectio ex epistola sancte memorie Cyrilli ad Nestorium, quam et Ephesina sancta et uniuersalis synodus omnium episcoporum interlocutionibus roborauit.

»Hec nos sequi oportet et uerba et dogmata, intelligentes quid hoc quod est incarnari, et hoc quod est inhumanari, significet id quod ex Deo est uerbum. Non enim dicimus quod uerbi natura transformata facta sit caro, sed nec quia in totum uersa sit hominem qui est ex anima et corpore; sed illud potius, quia carnem animatam anima rationali uniens uerbum sibimetipsi secundum subsistentiam, ineffabiliter atque inexplicabiliter factus sit homo,  et uocatus sit filius hominis, non secundum solam uoluntatem uel beneuolentiam, sed nec ut sola assumptione persone. Et quia diuerse quidem ad unitionem ueram conducte nature, unus uero ex ambabus Christus et Filius , sic dicitur dum certe ante secula habeat subsistentiam, et ex Patre sit natus, nasci secundum carnem ex muliere, non tanquam propria eius natura in sancta uirgine principium sortitus sit existendi; nec uero quasi indiguerit necessarie propter seipsum natiuitate secunda post illam que est ex Patre. Est enim  uanum simul et imperitum, ut dicatur is qui ante omne seculum substat et consempiternus est Patri, indigere, ad id ut sit, secundo principio. Quoniam uero propter nos et propter nostram salutem, uniens sibimetipsi secundum subsistentiam quod humanum est, processit ex muliere, ob hoc ipsum dicitur genitus esse carnaliter: non enim prius ex sancta uirgine natus est homo communis, et iam post hec uerbum descendit in eo; sed ex ipsa uulua unitus carnalem dicitur sustinere genituram, ut sue carnis suificans genesim. Sic eum dicimus et pati, et resurgere, non tanquam Deus uerbum in propria natura sustulerit uel clauorum transfixiones uel alia uulnera: impossibile est enim, quod diuinum est, quia et incorporeum. Quia uero id quod eius proprium factum  est corpus pertulit, hec rursus passus dicitur ipse pro nobis, erat enim impassibilis in corpore patiente. Circa equum uero modum, et in Moyse intelligimus: immortalis enim secundum naturam, et incorruptibilis, et uita et uiuificans Dei uerbum. Quia uero proprium rursus eius corpus, gratia Dei, sicut dixit Paulus, pro omnibus gustauit mortem, dicitur ipse mortem pati pro nobis, non ueniens in mortis experimentum, quod attinet ad eius naturam ; sed quia, ut dixi nuper, caro eius gustauit mortem, sic et resuscitata carne, rursus eius resurrectio dicitur, non tanquam qui in ullam corruptionem, quod absit, inciderit.« Et post pauca: »Hoc asserit ubique integerrime fidei sermo: sic inuenimus sanctos Patres sapuisse; sic presumpserunt  Deipartricem sanctam uirginem dicere: non quia uerbi natura siue diuinitas eius principium subsistendi sortita sit ex sancta uirgine, sed tanquam genito ex ea sancto corpore animato rationaliter, cui et secundum subsistentiam Sermo unitus gigni dicitur secundum carnem.«

Heret. Si super tanta que ante dixisti, insuper testimonia profers uestro dogmati profutura; et nos parati sumus gloriosorum testimonia magistrorum iam pridem excreta diffundere; quippe qui debemus ipsa potius sequi, quam proprias conclusiones intendere.

Rust. Nos interim in presenti nondum protulimus ullum testimonium ex codicibus aliis: per quod  in duabus naturis esse Christus euidentissime demonstratur, sed ex synodicis solis, que refutare non potes; ad demonstrandum tantummodo unam solamque esse naturam siue substantiam sancte Trinitatis: que etsi propria Filii Dei a Patribus dicitur, non ad exclusionem Patris et Spiritus sancti, sed omnium que creature sunt atque facture, nichilominus uero et illius substantie hominis quam creauit simul ac sumpsit. Et ad ostendendum quia propria illa natura non dicitur uerbum et temporaliter genitum, neque passum, neque sustulisse aut plagas, aut fixuras clauorum, aut alia uulnera; neque mortuum esse, quod attinet ad eius naturam, nec resurrexisse; uerumtamen uerbum ex ipsa uulua unitum genituram carnalem dicitur sustulisse, ut proprie carnis  genituram suificans: similiter et reliqua que humana sunt, quoniam quod eius proprium factum est corpus, ista sustinuit. Rursus ipse dicitur pati pro nobis: erat namque impassibilis in corpore patiente. Igitur nunc interim ex uniuersalibus et communiter confessis synodicis inchoantes, que a te obiecta sunt soluimus, et que oportebat, firmauimus; alia uero minime attigimus, interim ne illa que ad aliud opus pertinent commiscentes operemur confusionem; uerumtamen et illarum lectionum discussio potest ad alteram collocutionem sine preiudicio reseruari.

Heret. uelim et illud ediscere, quomodo putes hanc demonstrationem eis qui ea que uestra sunt sapiunt prestare uictoriam, eo quod probet quoniam  non debeat una per unitionem credi natura Domini Christi? hoc enim te esse dicturum promisisti superius.

Rust. Bene ad memoriam reuocasti: dicam et hoc. Si una per unitionem natura Domini facta est, quidquid dicitur de uerbo, de Filio, de Christo, et de ista natura dicetur; et rursus quidquid de illa natura, ut dicitis, dicetur, utique et de iis nominibus predicabitur; et hoc non circa alium modum. Sicut igitur abominabile est dicere quia Deus uerbum in natura propria passus est, sic, si forte presumitis, fugite dicere, quia passus est in seipso uel persona sua, uel subsistentia. Aut sicut dicis, »non in experimentum ueniens matris quod attinet ad eius naturam:« hoc transferte dicentes:  »quod pertinet ad suam personam et ad seipsum Filium mortuus non est.« Quoniam uero ex iis dicere adiacet, quoniam uerbi natura substantiaque pertulit: sic a uobis dicatur non passam subsistentiam uerbi, neque personam, neque ipsum Filium, neque hunc unigenitum, neque eumdem Dominum, uel ipsum Christum; sed eos qui hec dicunt, duos filios introducere non potestis abnegare, qui nouit [F. leg. nouistis] quia talia dicens Nestorius, tanquam duorum predicator accusatus est filiorum; inquit enim  ita: »Ego hunc bimestrem et trimestrem non dico Deum;« et rursus: »Non oportet lactis nutrimentum de Deo.« Et in epistola sua ad sanctissimum Cyrillum, dixit sanctam uirginem  partricem Christi, non Dei: »Manifestum uero est, quia Dauid filius, non erat Deus uerbum.« Et rursus quidem: »Corpus, diuinitatis Filii templum, et templum secundum summam quamdam et diuinam cuniunctionem unitum, ita ut et propriificaret ea que huius erant diuina natura, bonum est confiteri et euangelicis traditionibus dignum.« Et rursus in iis que mox sequuntur, idem Nestorius negat id quod confessus est hic. Adiecit enim continue et hec: »Propriificationis autem nomini deputare et carnis proprietates , aut errantis, frater, circa paganos uel gentiles, est mentis; aut per ea que sunt uesani Apollinarii et Arii uel aliarum heresum egrotantis; quinimo et aliquid grauius, et ab illis:  necesse est enim propriificationis nomine tractos, et lactis nutrimenti participem per propriificationem facere Deum uerbum, et augmenti quod paulatim euenit consortem, et in passionis tempore facti terroris et indigum angelici adiumenti.«

Heret. Et quid precipue culpatis in iis, uos qui naturarum proprietates ipsamque dualitatem nunc usque asseritis saluas? Si enim secundum ueritatem dicta sunt hec, nec trimestris dicendus est Deus, nec lacte nutritus, nec recenti tempore natus ex uirgine, nec ipsius filius et Dauid, neque passus, neque mortificatus carne, nec creuisse paulatim, nec alias in semetipsum carnis excepisse proprietates per propriificationem dispensatiuam.

Rust. Dico quid reprehendimus, non nos primi,  sed cum Patribus sanctis. Prius quidem tanquam per transitum dico, pessime dixit, quia ea que sunt templi, diuinitatis natura propriificat: non enim Trinitatis natura, sed una persona illius nature existens, propria facit ea que sunt carnis. Secundo uero, quia quoquomodo significans, quia Deus uerbum suificat propria carnis; et dum hoc explanare debuerit, hoc ipsum magis in iis que dixit postea, denegauit. Si enim, ut inquit, Deus suificat ea que carnis sunt per propriificationem dispensatiuam, oportet magis propriificationis nomini deputare et carnis proprietates: generationem dico, et passionem, et mortificationem et alia. Ille uero hoc iam minime approbat, sed et  ut hereticum et gentile, et ut aliquid adhuc  deterius, id accusat. Cur namque omnino, qui inhumanatus est Deus, ea que proprii templi sunt, propria sibi fecit, si non habent etiam dici de eo, ad admirationem caritatis eius circa nos? quid enim maius est, fieri illa uerbi propria, an dici? Naturarum uero proprietates saluas esse fatentes, nos similiter dualitatem illarum nichilominus affirmamus: quia sicut earum discretio est salua, sic et unitio. Unde que non sunt secundum naturam propria uerbi, eius sunt circa unitionem, etiamsi hoc multoties millies recusauerit impius. Proprietates enim salue sunt quidem, in unam uero personam subsistentiamque concurrunt. Idcirco non tantum ut impium Nestorium, sed et ut sibimetipsi contrarium, in synodo  ualerianus incusat dicens: »Omnibus conspicua est contrarietas reuerendi Nestorii, non solum fidei sanctorum Patrum qui in Nicea conuenerunt, et epistole Deo amicissimi et sanctissimi archiepiscopi Cyrilli dissentiens, sed neque sibi conueniens.« Similiter uero ad eumdem Nestorium scripsit Celestinus sanctissimus papa, dicens: »Legimus ergo epistolarum tenorem, et eos libros quos, illustri uiro filio meo Antiocho reddente, suscepimus; in iis quidem nobis uestigatus, deprehensus et tentus, quodam multiloquio labebaris, dum uera inuoluis obscuris, rursus utraque confundens, uel confiteris negata, uel niteris negare confessa.«

Heret. Que dixisti de propriificatione et unitione uere orthodoxa sunt, et Nestorii uerbositatibus ex  aduerso et quasi e regione contraria: in reliquis autem, puto quod illi eadem protuleris quem magnopere accusasti.

Rust. Absit, o calumniari edocte! incumbentes enim rationi predicte, adhuc que uestra sunt amplius subruemus, et nostram rectam fidem probando monstrabimus. Si enim qui dicit non ipsum Deum uerbum qui consubstantialis est Patri, qui unigenitus, quique iis que per eum facta sunt non potest comparari , non lacte nutritum, non creuisse, non factum esse bimestrem atque trimestrem, non passum, non mortuum, non resurrexisse: si ergo, inquam, qui hec dicit, duos filios producit et Christos, igitur qui dicit eumdem Dominum non habere  secundum Deitatem principium ex uirgine, neque lactatum secundum suam naturam, neque creuisse, neque factum fuisse bimestrem atque trimestrem, neque passum, neque mortuum, neque resurrexisse, nec cetera, adiiciens utique secundum propriam naturam, duas naturas modis omnibus introducit. Sicut igitur iuste abominamur ea que superius diximus, sic ea que nunc sunt dicta competenter amplectimur; quia sicut illa subruunt Patrum termini, sic ista recipiunt: unde iudicio uestro damnamini. In eo enim quod abominamini ac persecutioni subiicitis eos qui dicunt, uel qui putantur dicere, quia alter est Deus uerbum, et alter homo assumptus ab eo qui ex uirgine natus est, qui est plasmatus in uirgine, qui est unus ex nobis, qui in summam et ineffabilem  quamdam coniunctionem Deo uerbo unitus est ex ipso conceptu; in eo ergo quod contra eos qui talia dicunt omnino feruenter insurgitis, et quasi latrantes illos indesinenter anathematizatis, ita ut si quis fauere talibus uolens fuerit uisus, nulla pena apud uos putetur indignus, tanquam paruum dicens hominem Christum, aut quasi duos filios inducens; uos tamen ipsi, et communicantes uobis, alteram dicentes humanam Christi naturam et alteram eiusdem diuinam, et hoc audientes a Patribus esse confessum quos sequi pretenditis, tamen duas naturas Domini Christi post unitionem abominamini confiteri. uidemini ergo mihi, quia in die iudicii damnabimini ex ipsius Nestorii condemnatione. Nam si omnino iuste  odistis Nestorium uos, tanquam qui per talia uerba duos introduxerit filios, quare uos de naturis hec ipsa dicentes, duas naturas non fatemini uos predicare? Et certe uos non hec solum dicitis de naturis, sed et pluraliter eas sepius nominatis, uel etiam pares confitemini eos qui eas ita nominauerunt, quod Nestorius de Christi uel Filii uel Domini nomine fecisse non scribitur. Quomodo igitur uos qui hec dicitis de naturis, ita cecamini, ut ea que confitemini non dicatis? Quomodo uero et Nestorio maledicitis, tanquam qui duos Christos induxerit, eo quod talia de Deo uerbo et homine predicauerit? Et, ut compendiose dicamus, hoc argumentum contra uos insuperabile inuenitur, quamcunque huius partem uoluerimus inspicere. A nobis igitur Nestorius iuste damnatur:  at uero a uobis iniuste, cum quo damnata est uestra sententia. Quare et nos quando Nestorium damnamus, contra uos promulgamus anathema; et uos ipsi quoties illum damnatis, recurrit in uos; et quando id iaculamini contra nos, ut contra Nestorianos, quippe calumniantes, et omnino odientes; et quando a nobis contra uestros heresiarchas  talis procedit calculus, econtra uos eidem sententie irrecusabiliter crebreque succumbitis.

Heret. Ego illi synodo communicare non possum que dicit quod preter Trinitatem sit inhumanatio Domini. Dicitur enim in ea que uocatur definitio, de symbolo 150 Patrum: de Patre enim et Filio et Spiritu sancto, que perfecta sunt docet, et Domini  inhumanationem fideliter accipientibus representat. Utique enim qui de Filio que perfecta sunt docet, de inhumanatione eius, non extra et preter Trinitatem tanquam de quarto aliquo, sed illic representat: ii uero, postquam dixerunt de Patre et Filio et Spiritu sancto, tunc alterum quemdam Dominum eiusque inhumanationem subintroduxerunt.

Rust. Olim demonstratum est quia non est quartum quomodolibet introducere extra, et extra de sancte Trinitatis consubstantialitate facere ac de uerbi Dei inhumanatione sermonem; sed ita omnino ea que probata sunt, minime aduertisti. Dixit enim synodus Ephesina: »Quia e conuerso se habet in Saluatore quam in Trinitate: illic enim alter et alter, ut non subsistentias confundamus, non uero aliud et  aliud: absit; unum enim, tria, et idem in diuinitate; in Domino uero aliud et aliud quibus Christus, siquidem hoc illi non idem est.« Multum ergo ad ueritatem cecamini, nec illa uultis accipere que manifestius Ephesina quam Chalcedonensis synodus approbauit. Aliud est enim de Trinitatis communi substantia, et aliud de propriis unius loqui persone, et hoc de serui que illic inconsubstantialis est forma.

Heret. Quis habet accipere synodum que Leonis approbat tomum, dicentem de uerbo et carne super alia et hec: Horum unum coruscat miraculis, aliud succumbit iniuriis. Quid ergo? dic mihi, non  iniuriatus est Deus carne? non uerbum per carnem miracula operatum? Quid autem uult separatio ista, ut dicat hoc quidem illud, hoc uero illud?

Rust. Deus quidem uerbum, quia iniuriatus sit carne, minime denegamus; sed non succumbit iniuriis, id est, iniuriarum passionumque non inferior, sed potior fuit; caro eius non iniuriata est solum, sed et succubuit contumeliis et passa est. Nam sicut existens natura passibilis et mortua est, et ei dominata est mors que seruit Deo. At uero Deus uerbum inhumanatus pati quidem propter unitionem dicitur [a 1Kb] , propriificans ea que sunt passibilis nature, per suificationem dispensatiuam, ut et antea iam dixi, non autem passus est sicut caro. Nam si impassibilis simpliciter passus est, superflue est impassibilis:  ad quid enim aliud impassibilitas proficit, nisi ut id quod est impassibile minime patiatur? Si igitur in Deo nichil superfluum neque inutile, sed perfecta et decora sunt uniuersa et apta, claret utique quia et impassibilitas eius non est inutilis: non igitur passus est.

Heret. Sed misericordia pertulit, qui propria natura non est passus; quare, circa hoc, et iniuriis succubuit secundum quod passus est: quomodo igitur dicitis cum Leone, quia hoc quidem coruscat miraculis, illud uero succumbit iniuriis.

Rust. Et sanctissimus Leo, de propria ipsius Dei uerbi natura, inquit, quia coruscat miraculis; de carne uero, quod reliquum est; et tu nunc confessus es quia Deus uerbum propria natura non pertulit; cur igitur eadem confiteris pariter et accusas? Non  enim dixit: Iste quidem coruscat miraculis, ille uero succumbit iniuriis, ut suspicionem daret, quasi de duabus personis loqueretur; sed hoc quidem tanquam de duabus naturis: aliud enim et aliud ea ex quibus Saluator, siquidem non est idem intemporale ei quod sub tempore est.

Heret. Non solum de propria Dei uerbi natura, sed et de ipso uerbo ait, et hoc frequenter, quia non fuerit passus; uerumtamen et dicere quia uerbi natura non passa est, hoc idem est dicere quod uerbum minime passum sit: nichilo namque impassibilior est, ut ita dixerim, uerbi natura ab eo cuius natura est. Eadem igitur natura, impassibilis manens, nostri miseratione passa est.

Rust. In Dei bonitate contrarium nichil est, quare  miserationis [forte miseratio] impassibilitatem eius non soluit. Si uero Deus uerbum sempiterne impassibilis, et nunquam perpessus, nuper propter misericordiam, qualiter uos dicitis, pertulit; maius et infinite maius damnificatus est quam lucratus. Lucratus enim est nos, creaturam suam, et proprie amisit impassibilitatem substantie? uos igitur ualde erratis, sic aliquid laudantes in Deo, ut rursus aliquid blasphematis. Non indiget Deus laude uestra, ut subdole eius misericordiam exaltetis ad impassibilitatis eius preiudicium; nos competenter superexaltamus misericordiam eius, salua inconuertibilitate eius. Eos  enim qui dicunt uertibilem aut mutabilem Filium Dei, anathematizat catholica et apostolica Ecclesia, sicut synodus Nicena definiuit. Quinimo non inconuertibilitatis solum, sed et potentie eius, quod absit, additio est, si aliter creaturam suam saluare non potuit, nisi suam proprietatem Creator amitteret; aut consilii uituperatio, si potuit quidem et hoc non amittere, et illud saluare; sed, dum posset quod est melius, elegit quod deterius erat. Sic ergo illa que nobis prosunt, laudemus in Deo, ut ea que digna sunt non feremur: hoc uero ex Manicheorum cognatione descendit ad uos: ipsorum namque est passibibilem cogitare Deum, et omnem bonam naturam esse solius boni Dei; et quia precedens [forte preuidens] Deus futurum et periclitaretur proprium regnum, si  princeps tenebrarum prior iniiceret ei prelium, propter hoc misit de substantia sua, commiscendo cum illa substantia nequam, ut regnum proprium premuniret; et ex bonarum malarumque potestatum mixtione mundum factum esse blasphemant. Sic et uos dicitis quod non aliter nos saluauerit Deus, nisi pro nobis ipse passibilis factus.

Heret. Memini te dixisse quod illa humanitas Deo comparata sit magis ut accidens quam subiecta substantia: quomodo igitur iam due sint Christi substantie, dum [Forte expung. dum] quando accidens additamentum non fiat substantie, sed quantitatis?

Rust. Hoc non de substantia, sed de subsistentia dixi. Ad diuinam uero substantiam siue naturam caro collata nichilominus substantia et natura est. Demonstratum  est enim quia et Patres qui dicunt, due nature, Deus et homo, et utramque naturam et ambas, non dicerent hec, nisi eas ad inuicem compararent. Et uos ipsi uero, idem facitis ex duabus substantiis et naturis; et insuper ex duabus quoque subsistentiis Christum esse dicentes. Quod autem culpare Leonem sanctissimum uoluisti dicentem: Hoc quidem illud, illud uero aliud, suscipe de Ephesina synodo lectionem quam superaddiderunt iam, postquam uenerunt, uicarii sanctissimi Celestini pape Romani: ex iis demonstrantes quomodo debeant 318 sanctorum Patrum symbolum declarari ex testimonio sancte memorie Attici: »Et hec omnia suscipit, non natura Deitatis, sed assumptione carnis: illa quidem in proprie impassibilitatis inuiolabilitatibus permanens,  illa uero omnia patiens sustinensque.« Ecce: illa quidem de diuina natura loquens ait; illa uero de corpore inquit assumpto, quo pertulit Filius Dei, sicut et idem Dominus inquit: Nolite timere eos qui occidunt corpus, animam uero non possunt occidere . Et rursus: Spiritus quidem promptus, caro autem infirma .

Heret. Quid ad illud dicere poteris, quia maior unitio Dei ad humanitatem facta est, quam sit carnis ad animam in homine quocunque communi? Per mortem siquidem anima separatur a corpore: Deus uero ab anima illa et illo incontaminato corpore inseparabilis est in perpetuum: si igitur ex minore  unitione una natura fit, multo amplius ex maiore, una uero hominis est natura, multo amplius igitur diuinitatis et humanitatis una natura est.

Rust. Ante demonstrationem habes obstupescere? admirando enim ego tecum confiteor, quia et maior unitio est in Domino Christo, et que multo maius effecit; et unam tamen naturam minime fecit: tanto enim unitio Deitatis et humanitatis que in Domino Christo facta est, et ipse effectus unitionis, illam que fit in homine superexcellit, quanto longius a se distantia uniuit: multum namque, et quantum dici non potest, superat ut Deitatis et humanitatis uel solum una possit esse persona, quam ut ex anima et carne non solum una persona sit, sed et fiat una quoque natura. Deus enim infinite, et quantum dici non potest,  superat creaturam; et tantum quod distat, uicit unitio ineffabilis in unam personam dicens [Sic], tam longe nature terminis seu rationibus separate. Anima uero, paruum quid carnem excellit; conserua enim sunt utraque et creature, et ex nichilo facte a Creatore. Si uero Dei uirtus infinita non esset, minime tanta ex nichilo constare fecisset, ab eo enim quod nullatenus est distant omnia infinite. Si igitur Dei quidem uirtus infinita est, nostre autem substantie finita, magna illa et supereffulgens unitio est, que ualuit inter illa tantum discrepantia unam personam facere. Sicut enim superexcellit uirtus eius qui montem suspendit ad celum, et illi coniungit, si possit uel contingat id fieri, ultra illius qui glebam monti coniungit: sic unitio que in Christo est facta, eam  que per singula in communibus hominibus fit. uerumtamen et illud inquio: quia non necesse est a maiore unitione maius aliquid effici; alioquin quanto amplius aliqua uniuntur, tanto potentiore ui uniuntur: sed ea que confunduntur, ultra que minime confunduntur amplius uniuntur, ut humentia. Rursus anima quia minime confunditur corpori, non tamen maior est eorum que confunduntur unitio unitione rationalium animarum ad propria corpora; hanc enim solus facit Deus, ille uero subiacent etiam nobis. Super hec uero indefinite assumpta est maior. Responsio uero sufficiet, etsi definite dicatur, ueluti si quis dicat [a 1Kb] inopinabilior: mirabilius est enim sic fieri unam personam et unam naturam, quam illo modo unam personam unamque naturam.

 Heret. Dic mihi breuiter: in Christo humana natura secundum substantiam Filius Dei est, an non? et Deus uerbum secundum naturam Filius Dei Genitricis, an non? Si quidem secundum naturam, claret quia ambo una natura est; si uero non secundum naturam, igitur et solute per gratiam, et duo filii erunt: dum Deus uerbum quidem secundum naturam Filius Patris sit, et secundum gratiam matris; homo uero secundum naturam quidem matris, at uero per gratiam Patris: et sicut neque hic illius, ita neque iste illius.

Rust. Si duo sola essent que preponeres, nec sic quidem tibi simpliciter quod prosecutus es dederam:  uerumtamen hoc dico, quia secundum personam et subsistentiam Filius Dei, Deus uerbum, Dei Genitricis est Filius; et similiter , quia serui forma secundum subsistentiam et non secundum substantiam et naturam Filius Dei est. Et sicut si esset, ut ante dixisti, una natura, sic nunc una subsistentia, et unus ac solus est Filius.

Heret. Quoniam longus sermo nobis non solum laborem et defectum, sed et fastidium iniecit, quod intellectus ualde confundit, si uidetur, reliquam collocutionem in alium diem, si Deo dictum placuerit, reseruemus. uerumtamen et hec in nostris mentibus reuoluamus: multa namque apud semetipsum silentium tenentis discussio, et memoriam, et intellectum, et doctrinam, profectumque prestabit.

 Rust. Ne, queso, protrahas tempus conuertendi ad Deum: incertus est enim finis humanus; et precipue diebus nostris, quando implacabilis ubique bacchatur interitus, et ignis gehenne intransmeabilis est. Ne amicitias hominum uerearis, ut non inimicitias incurras celestium potestatum; ne affinium multitudinem, ut annumereris omnibus a seculo sanctis; ne hanc uestem, ut induas Christum; ne hos temporalium flores, ut fulgeas sicut sol in regno Dei; non huius mundi diuitias, ut uitam hereditate capias infinitam in perpetuo et inenarrabili gaudio; non seculi fruitiones, et erit tua esca Spiritus sancti manna; non transitorias dignitates, ut possis regnare cum Christo. Efficere excelsiorum particeps intellectum eleuans. Suspende te ipsum a  secularibus curis, et tunc comprehendes talium uilitatem. Gusta de dulcedine Dei, et sensum capies amaritudinis mundi. Appropria, et uide spiritale lumen, et erueris a carnalis confusionis tenebris. Exsuscita temetipsum et exsili ad altiorum munditiam, et discernes abominationes mundane sordidinis. Rumpe Satanice captiuitatis uincula, ne perdas acquisitam baptismate libertatem. Fuge participationem contaminatissimi demonis, ut in temetipsum renoues adoptionem Dei. Repugna diabolo cupienti te perdere, et acquiesce Deo uolenti saluare. Cogita dilectionem Dei, cogita fruitionem regni celorum, cogita futuri iudicii nimis terribilem diem, cogita illud ipsius Domini Christi iudicium quod a recto non potest detorqueri, cogita insustentabilia gehenne  tormenta, cogita indormitabiles uermes, cogita intransmeabilem et infinitam flammam; cogita illic inutilem penitentiam, infructuosa lamenta, surdos ululatus, improficuas pluuias lacrymarum: dum potes irrecusabiliter, impigre conuerte te ad ueritatem. Non erit tibi nec his excusatio, nec satisfactio apud Deum, si persistis in malis, maxime dum cuncta soluta sint que a uobis obiecta sunt. Licet sufficeret tibi unica auctoritas synodi uniuersalis, que numero superat uniuersas, que toties cunctarum Ecclesiarum consona sententia confirmata est, tam per encyclicas epistolas regnante Leone, quam per libellos sacerdotum forsan duorum millium et quingentorum, imperante Iustino post schisma Petri Alexandrini et  Acacii Constantinopolitani. Non te perturbet ea que nuper exorta est perturbatio uniuersalis Ecclesie, sed potius confirmet ad fidem: si enim recta fides nostra non esset, iis temporibus proficere potius quam perturbari potuerat. Lege Scripturas diuinas, et inuenies presens tempus incredulitatis esse atque discessionis a fide: unde magis ad conuersionem correctionemque festinare debes, ut et a presentibus et futuris malis erui dignus effectus, infinitis Dei bonis fruaris in regno celorum. Quod nos impetrare contingat gratia et largitione Patris, et Filii, et Spiritus sancti.

Heret. Si, que dixi, subtilius uelis inspicere, profecto reperies quia ego non secundum quod unam personam et subsistentiam dicitis, duos uos introducere  filios monstraui, sed secundum quod duas dicitis Christi, post unitionem quoque, naturas; ac per hoc nisi meas enodaueris questiones, quantumlibet unum Filium predices, duos tamen inducis.

Rust. Si pater cuiuscunque carnalis, et episcopus sit eius et doctor; non solum secundum carnem, sed etiam secundum spiritum pater est eius; et licet circa aliud et aliud aliter atque aliter pater sit, non tamen duorum circa unum pater esse dicitur filiorum. Nam uos ipsi, licet unam per unitionem dicatis Deitatis carnisque naturam, non circa idem uel eumdem Patrem eius dicitis conuenire, ut natura sit Filius Dei circa quam naturaliter est filius hominis; nec enim simplicem iam nunc Christi integri naturam, sicut ante incarnationem, nisi forte secundum  solam Deitatem, dicere poteritis, quam dicitis ex duabus inconfusis existere. Aut ergo tua obiectio communiter erit nobis uobisque contraria; et non potest uobis aduersum nos afferre uictoriam, que nec contra illos se expedit qui duos filios introducunt; aut si illos una nobiscum superare desideras, idem responde illis quod audis a nobis. uincere igitur, ut dupliciter uincas, et eam que in te, et illam que in illis est, falsitatem. Alioquin si consequitur nos inducere duos filios, et uos consequetur ex duobus filiis introducere unum: impossibile uero est ex duobus filiis fieri unum.

Heret. Apertius cupio audire que dicis.

Rust. Responde si potes: secundum quid sit Filius Dei Deus uerbum, secundum simplicem Deitatis substantiam,  que infinite incarnationi preexstitit: an, sicut dicitis, secundum compositam Deitatis humanitatisque naturam?

Heret. Secundum simplicem diuinitatis substantiam.

Rust. Homo autem, uel humanitas, siue caro: secundum simplicem Deitatis naturam, an, sicut dicis, secundum compositam, filius est eiusdem?

Heret. Non secundum simplicem, sed secundum compositam.

Rust. Quomodo ergo, circa uestra deliramenta, duo filii non sunt, Deus et homo, si Deus quidem Filius Dei non secundum compositam, sed secundum simplicem; homo uero filius Dei est, non secundum  simplicem, sed secundum compositam naturam? Ecce tuis captus es nodis.

Heret. Sed una eademque est simplex atque composita.

 Rust. Sed etsi sic esset, rursus inerat differentia, quia non se simpliciter habet simplex atque composita; nec simpliciter idem est, quod ex una perfecta, et quod ex duabus est atque perfecta.



[ADDENDA CAESARIO.]





PROLEGOMENON OMISSUM QUOD ANTE uITAM S. CAESARII LOCUM SORTIRI DEBUIT, siue DE S. CAESARIO ARELATENSI COMMENTARIUS PRAEuIUS. 



§ I. uite scriptores; cultus; elogia.


1. Mira uite sanctitate ac miraculorum gloria seculo u in Gallia coruscauit S. Cesarius ex monacho et abbate Arelatensis episcopus. uitam eius fideliter a discipulis conscriptam edidit Mabillonius in Actis Sanctorum Ordinis S. Benedicti seculo I, ubi pag. 658 ita prefatur: »Sancti Cesarii Arelatensis episcopi uitam, que multis in locis interpolata hactenus prodierat, sinceram et integram hic exhibemus ex codd. mss. S. Germani Pratensis, et Montis Maioris Arelatensis, in duos libros distinctam. Priorem scripsit Cyprianus, ut constat ex numero 30; posteriorem uero Messianus presbyter et Stephanus diaconus, quod ex fine libri I, et ex libri II initio liquet. Cyprianus ille diuersus non est a Cypriano Tolonensi  antistite, S. Cesarii discipulo, cui mantum Cesarius testamento reliquit.« Huic Mabillonii sententie astipulantur nouissimi editores Gallie Christiane tom. I, col. 741, ubi gesta S. Cypriani Telonensis breuiter explicant. Neque de eo dubitandum uidetur, cum ex uita pateat, num. 46, Cyprianum Telonensem S. Cesarii fuisse discipulum.

2. »Nec refert, inquit Mabillonius, quod prioris libri scriptor de seipso modeste ac humiliter, . . . . magnifice uero de Cypriano Tolonensi antistite . . . loquitur. Id enim de se non scripsit Cyprianus, sed illi qui cum eo priorem istius uite partem condiderunt. Quippe licet Cyprianus auctor sit precipuus, non tamen solus fuit in ea describenda: sed cum eo Firminus et uiuentius operam suam contulerunt.« Probatur  hoc ex initio libri II, ubi expressis uerbis Firminus et uiuentius cum Cypriano auctores dicuntur prioris partis. Addit Mabillonius inscriptionem uite prefixam in codice ms. Montis Maioris, que est huiusmodi: »Incipit prologus et uita Cesarii, quam domnus Cyprianus et beatissimus Firminus et sanctus uiuentius episcopus [legendum episcopi, ait Mabillonius] et presbyter Messianus et diaconus Stephanus scripserunt.« Plures prioris libri fuisse auctores, euincunt etiam hec uerba num. 39, »Unus ex nostris, qui hec scripsimus.« Hinc ita infert laudatus Mabillonius: »Illud igitur elogium, quod de Cypriano Tolonensi legis num 33   Firmino et uiuentio auctoribus ascribe: sicut dum in libri II initio  Messianus uir uenerabilis dicitur, id a Stephano diacono, non ab ipso Messiano scriptum nemo non concedet.

3. Non est ullum dubium quin Firminus et uiuentius, eque ac Cyprianus, discipuli fuerint S. Cesarii, ac episcopi: cepiscopi enim uocantur initio partis secunde. Preterea uiuentius episcopus nominatur in titulo epistole a Messiano ad eum date, quam infra recitabimus. uerumtamen obscurum hactenus apparet cui prefuerint ecclesie. Mabillonius quidem ait: »Firminus fuit episcopus Ucetiensis,« cui Bailletus assentitur in uita S. Cesarii ad 27 Augusti, et auctores Historie Litterarie Francie, tom. III, pag. 197: at editores nouissimi Gallie Christiane, tom. uI,  col. 611 et 612, ubi agunt de S. Firmino Ucetiensi, sic loquuntur: »In actis nostri Firmini nulla occurrunt, que huic faueant opinioni.« Neque ego in mss. nostris de S. Firmino Ucetiensi quidquam reperire potui quo euincam S. Cesarii discipulum fuisse, aut cum aliis uite scriptorem. Quapropter rem incertam relinquere cogor usque ad 11 Octobris, ubi de S. Firmino Ucetiensi agetur latius. »uiuentius autem quis fuerit, nondum constat,« inquit Mabillonius. uita a quinque laudatis auctoribus composita Cesarie uirgini, ad cuius preces erat conscripta, fuit dedicata. Egimus ad 12 Ianuarii de S. Cesaria sorore Cesarii que prima monasterii Arelatensis abbatissa a sancto fratre fuit constituta: uerum hec mortua est ante Cesarium, sicut liquet ex uita huius, num. 44, adeoque  illi dedicata non est hec uita, ut per errorem scripserunt aliqui. S. Cesarie alteram successisse Cesariam, testatur uita eodem loco, atque hec ipsa est, cui S. Cesarii uita legitur inscripta. Illam sancte titulo honorant scriptores Gallie Christiane tom. I, col. 619; sed de cultu eius nobis hactenus non constat.

4. Laudata S. Cesarii uita edita fuerat a Surio ad 27 Augusti, et a uincentio Baralli in Chronologia Sanctorum Lerinensium pag. 229 et seqq.: sed preplacet editio Mabillonii, cum stylus in aliis fuerit alteratus, et in Surio non pauca in libro primo sint pretermissa. Habemus insuper primam huius uite  partem ms., acceptam opera doctissimi Sirmondi »ex uetere ms. membraneo monasterii S. Martini a Campis Paris., Ordinis Cluniacensis,« ut in apographo nostro notatur. Contuli hoc ms. cum editione Mabillonii, a qua non nisi in paucis et leuioribus quibusdam dissentit. uerumtamen, ut editio fiat exactior, et differentie utriusque appareant, partem hanc ex laudato ms. edam, obseruaboque in notis, ubi quid occurret in editione memorata diuersum. Alteram partem, quam ms. non habemus, subiiciam ex Mabillonio. Preter uulgata hec S. Cesarii acta, aliam eiusdem sancti uitam nobis transmisit olim Chiffletius noster ex ms. perantiquo ecclesie S. Ioannis Bisonticensis, precedenti multo breuiorem: siue hec ex illa fuerit contracta, siue hec ipsa sit uita,  quam unus ex quinque auctoribus initio composuerat sine aliorum supplemento. Certe nichil addit precedenti, nullumque continet factum, quod in illa non legatur; sed facta eadem iisdem fere uerbis ibidem partim leguntur, partim omittuntur. Hinc non alteri usui fore hanc uitam censui, quam ut conferatur cum uita edenda; noteturque suis locis, si qua facta clarius in hac enuntientur.

5. Porro quamuis Acta S. Cesarii ab iis auctoribus eaque sinceritate sint conscripta, ut confirmatione nulla indigere uideantur, taliaque ac tanta doceant, ut ad laudem sancti uix quidquam addi possit, lubet tamen aliunde adiungere quedam uirorum prestantissimorum testimonia, ut ex illis quoque elucescat, quanta de sancto antistite fuerit existimatio.  S. Ennodius Ticinensis episcopus, de quo egimus ad 17 Iulii, in epistola ad Cesarium, edita apud Sirmondum in Operibus uariis, tom. I, col. 957, eius laudes his celebrat uerbis: »Te, mi Domine, in orbe iam Christiano diua lex peperit, et apostolici uberis lacte nutriuit: tu ceteros, uelut solis magnitudo astris minoribus comparata, transgrederis: te qui interioris hominis oculis inspexit, instructus est. Nam et cum facie ipsa foueas puritatem, delinquentes feriato ore castigas. Boni de conuersatione tua, quocunque processeris, imitanda inueniunt: malis fugienda demonstrantur. Beatus tu, cui a Deo tributum est ut et monitis doceas et exemplis: qui ad pii itineris directum, semper existens preuius, inuitasti. Quis non optet, te loquente, ut sciat plura, non  legere? Tu, dum libris genium relatione concilias, et magistros informas. Tibi debet quicunque ille scriptorum maximus, quod eum dote elocutionis amplificas. In te lux conuenit sermonis et operis.« Plura ibi uideri possunt, uel apud alios, qui eamdem epistolam ediderunt.

6. Preclarum quoque de S. Cesario testimonium subministrat Florianus monachus, eiusque discipulus, in epistola ad S. Nicetium Treuirensem episcopum, apud Chesnium, tom. I scriptorum Francie, pag. 851, his uerbis: »Sed et corone uestre socium beate memorie dominum Cesarium Arelatensem episcopum, qui uixit inter barbaros pius, inter bella pacatus, pater orphanorum, pastor egentium, qui  tanti census effusione nil perdidit, catholice regulam discipline dictis factisque demonstrans. Ipse igitur mihi Latinis elementis imposuit alphabetum; sed et hunc pro famulo discipuloque suo impetrare confido.« uenantius Fortunatus, qui uariis locis de Cesario eiusque regula mentionem facit, uirtutes eius lib. u, carmine 2, breui hoc elogio perstringit:

Qui fuit antistes Arelas, de sorte Lirini,
   Et mansit monachus, pontificale decus.
Monachum mansisse ait, insinuans, fuisse eadem uite austeritate, orationis assiduitate, humilitate, aliisque uirtutibus, quibus floruerat monachus.

7. Apud laudatum Sirmondum, t. II, col. 29, recitatur epistola S. Auiti uiennensis episcopi ad Cesarium, qua illi commendat Maximianum episcopum,  oculorum infirmitate laborantem. In hac epistola non quidem uirtutes sancti recitantur, excepta misericordia in afflictos, que his uerbis indicatur: »Cum pietatem uestram, querentem ubique misericordie aditus, non lateat ubi est miserie locus:« at fama miraculorum eius latenter insinuatur. Etenim non alia de causa Maximianus uidetur adiuisse sanctum quam ut cecitati sue per eum consequeretur remedium: nam sic intelligenda putem uerba Auiti sequentia: »Principalis tamen ei, quantum dignatur asserere, causa ueniendi est, ut peritiorem medicum quocunque perquirat, qui imbecillitati corporeorum luminum cuiuscunque remedii arte succurrat.« Hec, inquam, uerba sic putem intelligenda, presertim quod subiungat exemplum Tobie, qui  humana arte sanatus non fuit. Audi epistole uerba: »Spem uero recipiendi obtutus, quantum arbitror, et ab exemplo requirit: quod scilicet Tobiam nostrum . . . . latens in angelo medicina reduxerit per collyrium fellis ad dulcedinem sanitatis.« Subdit Auitus: »Quocirca suscipite fratrem sinceritate solita, reuerentia digna: et, si quid consolationis sancto debetur, impendite. Implebitur autem commune desiderium, si etiam qualiscunque infirmitati medela prouenerit.« Quibus Cesarium non obscure hortatur ad uisum Maximiano restituendum. Neque mirabitur famam miraculorum eius adeo sparsam fuisse, ut episcopus ex longinquis regionibus ad ipsum accesserit ad uisum recuperandum, qui miracula in actis relata perlegerit.

8. Celebritatem quoque S. Cesarii probare possumus  accessu uirorum illustrium, qui eius consilia expetebant aut monita. Apud nos, t. II Martii, pag. 352, in actis S. Leobini Carnotensis episcopi hec leguntur ad propositum nostrum: »Non multo post tempore a beato Aetherio  pontifice ei  iniunctum est, ut causa proficiendi in melius S. Cesarium, Arelatensem episcopum inquirere et adire deberet intrepidus: ad quem cum peruenisset S. Leobinus, pariterque cum eo B. Albinus, qui comes eius itineris fuerat; requisitus a B. Cesario cur tanti itineris laborem assumpsisset, respondit B. Albinus se tantummodo sui desiderii causa uenisse; beatum uero Leobinum, derelictis fratribus, quibus prepositus fuerat, Lerinum  properaturum, ubi omnibus fratribus desiderat esse subiectus.« Porro S. Albinus Andegauensis episcopus de re grauissima consuluit S. Cesarium, ut in actis illius legitur t. I Martii, pag. 60: sed incertum est an id factum sit, dum ad illum profectus est cum S. Leobino, an postea rursum accesserit. uerum ex hisce clarissime patet, nomen S. Cesarii maximum fuisse per totam Galliam, cum uiri sancti, tanto terrarum interuallo distantes, ad ipsum, tanquam ad oraculum, consilii et progressus in uirtutibus causa proficiscerentur. Ceterum iussit S. Cesarius S. Leobinum redire ad monachos quibus preerat regendos; quod ille prestitit, uti ibidem pluribus refertur. Hec sufficiant ad ostendendum quanta Cesarius floruerit nominis fama, quantaque ubique  fuerit de sanctitate ac sapientia eius existimatio.

9. Memoria eius sacris fastis ascripta legitur ad 27 Augusti, qua festiuitas ipsius in diecesi Arelatensi celebratur. Audi pro omnibus Adonem: »In Galliis, ciuitate Arelatensi, sancti Cesarii episcopi et confessoris, mire sanctitatis et pietatis et studii uiri.« Hisce alii fere consentiunt, quorum uerba recitare superuacaneum est. Trithemius de uiris illustribus ordinis S. Benedicti, lib. III, cap. 84, Cesarium monachis Benedictinis adnumerat: at errorem illum abunde refutauit Baronius in notis ad Martyrologium Romanum 27 Augusti. Error Trithemii ortus erat ex anachronismo, uidelicet quod putaret Cesarium floruisse multo serius quam reuera floruit. Hinc in alium errorem lapsus est Andreas Saussayus, qui  preter Cesarium nostrum alterum annuntiat Cesarium Arelatensem episcopum, istius nominis secundum. uideri potest in appendice Martyrologii Gallicani, p. 1220, ubi facta quedam S. Cesario propria, secundo illi fictitioque Cesario attribuit. Hic error, ut nulla ratione fultus, longiorem refutationem non meretur, presertim quod iam reiectus sit ab eruditis passim, ut obseruatum est in S. ueredemio, tom. Iu Augusti, pag. 638. Itaque ad texendum uite chronologiam progredior.



§ II. Precipua uite capita chronologice ordinata usque ad tempus monasterii sacris uirginibus conditi, ubi de gemina Regula per Sanctum conscripta.

10. Circa tempus quo floruit S. Cesarius, longissime errauerunt scriptores aliqui, nimirum uincentius  Bellouacensis, Sigebertus, Trithemius et Petrus Suffridus, quorum uerba recitata inuenies apud uincentium Barralim in Chronologia Sanctorum Lerinensis abbatie, pag. 259 et seqq. Hisce refutandis non immoror, quod errores illi iam correcti sint a uariis, et sponte sua corruere debeat opinio illorum ex ordine a nobis deducendo. Baronius quoque in etate Cesarii assignanda multum deflexerat a uia tom. uI Annalium, ad annum 453, num. 41; sed errorem illum utcunque correxit in additamentis tom. X subiectis, pag. 959. Deinceps uero eruditi exactius cognouerunt etatem uiri celeberrimi, atque in Chronologia ipsius fere iam consentiunt, si paucorum annorum excipiamus differentiam circa aliquot uite  capita, quorum non omnino certa texi potuit chronologia.

11. Mortuus est Sanctus, ut habet uita lib. II, num. 33, septuagesimo tertio etatis anno. Mortem autem incidisse in 27 Augusti anni 542 plures existimant, et nos deinde probabimus. Hinc nasci debuit circa annum 470, uidelicet post medium 469, si annus uite septuagesimus tertius fere fuerit impletus, alioquin ipso anno 470. Anno etatis decimo octauo, secundum ms. nostrum Bisonticense et Arelatense Mabillonii tonsura clericali donatus est, quod factum oportuit circa annum 487. Biennio inter clericos transacto, ut habet uita num. 4, Lerinum se contulit, ibique uitam monasticam exorsus est circa annum 489, etatis 20. Post annos aliquot in monasterio Lerinensi  transactos, cum nimia corporis maceratione in morbum incidisset, curande ualetudinis causa Arelatem missus est, ubi eius uirtutes innotuerunt S. Aeonio archiepiscopo Arelatensi, a quo diaconus et presbyter consecratus est sub finem seculi u. Circa annum 499 abbas factus, non Lerini, ut perperam scripsit Trithemius de uiris illustribus, libro II. cap. 16, sed in insula Rhodani prope Arelatem, monachos ultra triennium rexit, ut legitur in uita, num. 11.

12. Ex abbate ecclesie Arelatensi prefectus est episcopus post S. Aeonium, qui illum sibi optauerat successorem, teste uita num. 12 et 13. Neque huic successioni obstare debent diptycha Arelatensis Ecclesie, in Analectis Mabillonii edita, cum illorum  exigua sit auctoritas, ut iam aduerterunt eruditi. Audi editores Gallie Christiane recuse, tom. I, col. 534: »In diptychis post Aeonium legitur Ioannes, cuius alibi nulla fit mentio. Multa sunt uero que diptychorum illorum auctoritatem eleuent. Aliunde uero legimus Cesarium Aeonio suffectum fuisse in episcopatu.« Baronius quoque in Addendis ad tom. uI Annalium, impressis tom. X, pag. 960, aliter ordinauit successionem episcoporum Arelatensium, dum Cesarium Leontio, et hunc Aeonio successisse scripsit. uerum error ille satis refutatur ex successione assignata in laudata Gallia Christiana, que nullum relinquit dubium quin Aeonius Leontio sit posterior. De anno inchoati episcopatus scriptores non omnino consentiunt. Dionysius Sammarthanus in Gallia Christiana, col. 535, annum assignat 501 uel 502. Norisius  Historie Pelagiane, lib. II, cap. 22, contendit anno 503 factum esse episcopum. Fleury uero in Historia ecclesiastica, lib. XXXI, cap. 2, initium episcopatus affigit anno 501. Demum Pagius in Critica ad annum 502, num. 8, et Longueuallius in Historia Ecclesie Gallicane, tom. II, lib. u, pag. 267, Aeonio suffectum Cesarium existimant anno 502. Horum sententiam, ut ceteris ueriorem, breuiter confirmabo.

13. Obiit Aeonius 16 Augusti, ut probabimus in eius actis ad 23 huius mensis. Hinc certum fit mortuum non esse ante annum 502, quia Symmachus papa in epistola ad Auitum uiennensem, »data III idus Octobris Auieno et Pompeio consulibus,« id est, anno Christi 501, de eo ut uiuente mentionem facit. Epistola  illa uideri potest apud Labbeum tom. Iu Conciliorum, col. 1311 et 1312. Iam uero episcopum factum non esse post annum 502, ex tempore episcopatus, cum anno mortis collato, euincitur. Etenim mortuus est Cesarius 27 Augusti anno 542, uti infra ostendam. Morti autem propinquus erat, ut uita testatur lib. II, num. 33, »cum . . . . . quadragesimum in pontificatu uerteret circulus gyrum.« Unde necessario consequitur episcopum ordinatum esse anno 502: nam uita num. 12 innuit non longo tempore post mortem Aeonii eidem suffectum esse. Factum id forsan mense Septembri, ita ut annos quadraginta fere impleuerit. Porro laudatus Norisius et Saxius in pontificio Arelatensi non alia de causa annum 503 initio episcopatus attribuunt, quam quod existiment  obiisse Cesarium anno 543.

14. Pleraque preclare in episcopatu gesta recensentur in uita, at non omnia. Quapropter ordine temporis adiungam quidquid aliunde se obtulerit relatu dignum: illa uero que referuntur in uita, ad ordinem chonologicum reuocare pergam. Anno 506 Cesarius ad concilium conuocauit episcopos sub ditione Alarici uisigothorum regis constitutos, accepta ab eodem licentia, ut dicitur in prefatione concilii. Habitum est concilium istud Agathe  in Occitania »sub die III idus Septembres, Messala u. C. consule, id est anno Christi 506, Alarici Gothorum in Gallia regis 22, Symmachi pape 8, cui interfuerunt episcopi triginta quinque.« Sic titulus apud Labbeum tom. Iu, col. 1381, licet subscripti legantur  tantum triginta quatuor partim episcopi, partim presbyteri, episcoporum loco missi. Canones apud Labbeum habentur 71; at ibid. col. 1397 obseruat Sirmondus, tantum 47 inuentos esse in uariis codicibus mss., reliquosque ex aliis conciliis uideri adiectos. Hi autem omnes conditi sunt ad disciplinam ecclesiasticam in Gallia restituendam. Primo loco subscripsit Cesarius hunc in modum; »Ego Cesarius in Christi nomine episcopus Arelatensis, iuxta id quod uniuersis sanctis cepiscopis meis qui mecum subscripserunt, placuit, statuta Patrum secutus, his definitionibus subscripsi, etc.«

15. Inuitatus fuerat ad concilium Agathense Ruricius episcopus Lemouicensis; sed ille nec uenerat ipse, nec alium pro se miserat, scripserat tamen ad  Cesarium litteras excusatorias, que perlate non erant. Quapropter Cesarius litteras ad illum misit per Capillutum presbyterum, quibus partim obiurgat, partim excusat Ruricium his uerbis: »Sed licet sanctos et desiderabiles uestros apices miseritis, tamen, sicut ipsi optime nostis, dignissimum fuerat, ut personam dirigeretis, que ad uicem uestram subscriberet; et quod sancti fratres uestri statuerunt, in persona uestra firmaretur. Sed quia noui quam sancto, ac frequenti, et pio desiderio, interesse uolueritis, omnibus fratribus uestris uotum uestrum et sanctam uoluntatem exposui. Pro qua re nichil pietati uestre uel potuimus uel debuimus imputare.« Epistola tota legitur apud Labbeum tom. Iu, col. 1399: ubi subiecta  quoque est responsoria Ruricii, in qua hec leguntur: »Quod uero scribitis, cur ad synodum . . . non uenerim, fecit hoc infirmitas, non uoluntas.« Addit deinde epistolam Cesarii sibi serius allatam fuisse: nec aliam absentie sue causam allegat. Hinc commentitia sunt que de causa huius absentie scripsit Iacobus Basnage in notis ad has litteras, in Thesauro monumentorum Canisii recuso tom. I, pag. 397; ac si uenire noluisset Ruricius, quia primatum et auctoritatem conuocandi synodos indebite usurpabat Cesarius.

16. Porro ex laudata Cesarii ad Ruricium epistola discimus uirum discipline ecclesiastice studiosissimum, conatum esse anno sequenti pleniorem ex Gallis et Hispanis congregare synodum. Audi epistole  uerba: »Simulque indico pietati uestre, et quia filius uester Eudomius, si potuerit hoc elaborare, desiderat, ut superueniente anno Tolose synodum, Christo propitio, habeamus, ubi etiam, si potuerit, Hispanos uult episcopos conuenire. Et ideo oro te ut tam sancto desiderio suo Dominus tribuere dignetur affectum,« Suspicor illud concilium cogi non potuisse propter bellum inter Alaricum et Clodoueum Francorum regem, qui anno sequenti Alaricum in prelio propria manu occidit, ut passim tradunt historici Galli. Porro ex tempore mortis Alarici erui utcunque potest annus primi exsilii, per eumdem Alaricum, teste uita num. 17, Sancto inflicti, quod accidisse uidetur circa annum 505. Aliqui quidem illud post concilium Agathense collocarunt; at mihi uix  est dubium quin concilio sit preponendum, cum inter dictum concilium et mortem Alarici uix tempus sufficiens reperiatur, quo Sanctus primum accusari, deinde Burdegalam deportari, incendium ibidem compescere, ac honorifice ab Alarico reuocari potuerit, nisi hec omnia breui admodum interuallo inuicem successisse fingamus, quod parum est uerisimile. Malim itaque existimare anno 505 exsilio relegatum, reuocatumque sub sequentis initium, eaque occasione impetrasse ab Alarico licentiam conuocandi synodum.

17. Circa annum 507 edificare cepit monasterium sacris uirginibus: uerum inchoata edificia deiecta fuerunt in urbis obsidione. Obsidionem autem ceptam per Francos et Burgundiones anno 508,  Pagius ad eumdem annum, num. 7, Gallique historici scribunt. Addit Pagius non nisi anno 510, cesis Francis per exercitum a Theodorico Gothorum in Italia rege submissum, Arelatem periculo exemptam fuisse, mansisseque deinde sub potestate Theodorici. De tempore solute obsidionis consentit Cointius ad annum 510, num. 2, allegans epistolam Theodorici, qua Arelatenses pro tempore immunes a uectigalibus reddebat, quod egregie se defendissent, et multa in diuturna urbis sue oppugnatione essent passi. Hinc colligimus S. Cesarium circa annum 509 in carcerem detrusum ob calumniam, num. 21 in uita relatam, qua a Iudeis potissimum tempore obsidionis impetebatur. Altera hec est proditionis accusatio,  quam et tertia deinde secuta est, ut uidebimus; uerum ex omnibus gloriosior semper euasit Sanctus. Anno 510 post solutam obsidionem immensa Cesarii caritas eluxit in redemptione captiuorum, teste uita num. 23.

18. Eodem tempore monasterium ante ceptum rursus edificare aggressus est, quod ad culmen perduxit post biennium. Nam citius absolutum fuisse non est uerisimile: uita quoque innuit num. 25 illo anno fuisse perfectum, priusquam in Italiam abduceretur Sanctus, quod contigit anno sequenti. Deinde uite lib. II, num. 34, habet: »Erat constitutio monasterii ipsius eo tempore« quo obiit Sanctus »annis plenariis triginta.« Cum ergo mortuus sit Sanctus anno 542, monasterium perfectum fuit anno 512.  Premittitur ibidem in uita obiisse 27 Augusti post diem dedicationis monasterii sui: »Quare, ait Pagius ad annum 453, num. 17, ea dedicatio peracta uII cal. Septemb. anni Christi quingentesimi duodecimi, quo dies 26 mensis Augusti in dominicam incidebat.«

19. Porro cenobii istius uirgines legibus scriptis informauit, eisque S. Cesariam sororem suam prefecit, ut habet uita num. 25. De scripta hisce uirginibus per Cesarium Regula uariis locis meminit Fortunatus, S. Gregorius Turonensis, et apud hunc S. Radegundis, que Regulam Cesarii secuta est. Illorum uerba iam produxit Bollandus tom. Ianuarii pag. 729 et 730, ubi quoque de primis huius monasterii abbatissis disseruit. Ipsam deinde regulam  subiecit in duodecim paragraphos diuisam, ita ut necesse non sit eam hic rursus exhibere [uide supra col. 1107]. In prefatione sic uirgines alloquitur: »Sanctis et plurimum in Christo uenerandis sororibus, in monasterio quod Deo spirante et iuuante condidimus constitutis, Cesarius episcopus. Quia nobis Dominus pro sua misericordia inspirare et adiuuare dignatus est ut uobis monasterium conderemus; quomodo in ipso monasterio uiuere debeatis, secundum instituta antiquorum Patrum, monita uobis spiritualia ac sancta condidimus: que ut, Deo adiuuante, custodire possitis, iugiter in monasterii cellula residentes, uisitationem Filii Dei assiduis orationibus implorate, ut postea cum fiducia possitis dicere: Inuenimus quem quesiuit anima nostra.« Tum illarum postulat orationes,  ac leges suas subnectit: mira in his legibus elucet S. Cesarii prudentia et sapientia. Illam late explicauit Cointius in Annalibus Francorum, ad annum 536, num. 47 et sequentibus.

20. Nec satis fuit Sancto hasce uirginibus prescripsisse constitutiones, sed curauit preterea ut per summum pontificem ratum haberetur quidquid pro uirginum commodo egerat, ipsumque monasterium ab episcopi iurisdictione esset exemptum, excepta tantum uisitatione. Habemus illa in litteris S. Hormisde pontificis, Regule apud nos subiectis, qui, post laudatum insigni elogio S. Cesarii diuina promouendi studium, pag. 737 sic prosequitur [uid infra col. 1285]: »Hec ideo, quia in Arelatensi Ecclesia,  super clericorum et monachorum excubias consuetas, puellarum quoque Dei nouiter choros instituisse te, directis litteris indicasti, poscens ut in prefato puellarum monasterio, a te nuper condito, nullam potestatem successores quandoque tui habere penitus permittantur, quatenus sacrate Deo uirgines ab omni inquietudine uel molestia absolute, omnipotenti Deo liberis mentibus ualeant iugiter famulari.

21. »Digna prouidentia sacerdotalibus institutis ad pudicitiam decantandam Deo corda compungere, et sacro cultui de illis seminibus mysticis fructum uirginitatis offerre. Hoc esse summum uotum suum in illis uoluminibus sacris declarauit Apostolus, dicens: Desponsaui uos uni uiro uirginem castam exhibere Christo. Quamobrem petitionibus fraternitatis  tue libentissime annuentes, apostolica auctoritate firmamus atque decernimus, ut nullus episcoporum, successorum quoque tuorum, in antedicto monasterio audeat sibi potestatem aliquam penitus uindicare, nisi tantum pro Dei intuitu, pastoralem sollicitudinem gerens, familiam Christi Domini ibidem positam congruis quibusque temporibus  sincero animo cum suis clericis studeat uisitare. Tum deinde equum est ut parili deuotione uterque sexus, locis sibi congruis consistens, Dei gloriam concinat, sicut stabili atque plenissima fide uterque spem redemptionis exspectat.« Deinde donationes uenditionesque monasterio factas confirmat. De hac Romani pontificis confirmatione in testamento suo, infra recitando, meminit ipse Cesarius. Abbatissas  huius monasterii, quod primum S. Ioannis, nunc S. Cesarii nomen gerit, ac Regulam S. Benedicti hodiedum sequitur, recenset Dionysius Sammarthanus in Gallia Christiana tom. I, col. 619 et seqq.

22. Non mulieribus modo, sed uiris quoque regulam monasticam composuit S. Cesarius, licet de regula uiris data uite scriptores non meminerint. Audi Cointium in Annalibus Francorum ad annum 535, num. 123: »Preter regulam . . . quam Cesarius episcopus Arelatensis monialibus obseruandam tradidit, exstat et regula monachorum, cuius auctor idem Cesarius, ut ex ipso titulo patebit infra. Hec regula uigebat apud plerosque monachos in ea Gallie Narbonensis parte quam Ostrogothi Francis hoc anno cesserunt. Edita est sepius in Bibliotheca Patrum, nec  non a Prospero Stellartio inter regulas ordinum monasticorum ac militarium, et a Luca Holstenio in Codice Regularum, quas sancti Patres monachis et uirginibus sanctimonialibus seruandos prescripserunt. Operi duo prefiguntur tituli [uid. supra c. 1101]. Unus sic: Incipit Regula, a sancto Tetradio presbytero, nepote beate memorie S. Cesarii episcopi Arelatensis, abbati, mea parua persona rogante, transmissa, quam a suo supra memorato domino Cesario dixit ipse dictatum, quam, dum esset sacerdos, ipse per diuersa monasteria transmisit. Alter sic: Incipit in Christi nomine Regula, qualis debeat esse in monasterio, ubi abbas est, quicunque fuerit. Ita editio Holsteniana, omnium ut postrema sic optima.« Regulam ipsam post pauca  subiicit Cointius, confertque cum Regula monialium, ac notis illustrat: ita ut necessarium non sit illam hic rursum recudere aut explicare. In epilogo S. Cesarius uerbis efficacissimis hortatur ad uirtutes monacho dignas, totumque concludit his uerbis: »uestes enim seculares deponere, et religiosas assumere, unius hore momento possumus. Mores uero bonos iugiter retinere, uel contra male dulces uoluptates seculi huius, quandiu uiuimus, Christo adiutore, laborare debemus, quia non qui inceperit, sed qui perseuerauerit usque ad finem, hic saluus erit.« Hec de Regulis per Sanctum scriptis sufficiant.



§ III. Chronologia uite producta usque ad annum 514, ubi uaria supplentur in actis pretermissa

 23. Gemina calumnia iam relata, qua Sancti gloria fuerat aucta, non obstabat quominus emuli Ariani tertiam struerent apud Theodoricum Arianum Italie regem, teste uita, num. 26, in qua leges Cesarium citatum fuisse a Theodorico, Rauennamque abductum; at eo demum exitu, ut nulla in re uiri sanctitas magis enituerit, aut gloria clarius fulserit. Sigonius de Occidentali Imperio lib. XuI id factum refert ad consulatum Betii, seu annum 510. At Pagius ad annum 508, num. 10, existimat post annum 512, dedicatumque monasterium, exsilium istud Sancti secundum euenisse. Muratorius in notis ad Sigonium recusum, anno 512 exsilium istud alligat. Et Longueuallius in Historia Ecclesie Gallicane tom. II, pag. 326, eidem anno innectit. Hisce uita utcunque fauet, quia prius  monasterium structum narrat, deinde mox secundum hoc exsilium refert. At rerum gestarum ordo subiiciendus persuadet, non ante annum 513 rem contigisse. Existimo igitur Sanctum in Italiam abductum satis diu post dedicationem monasterii, uidelicet anno 513, cum mense Nouembri eiusdem anni egerit Rome cum summo pontifice, ut infra uidebimus.

24. Postquam aliquo tempore Rauenne fuerat, mortuoque ibidem suscitato demoneque expulso inclaruerat, Romam profectus est ad Symmachum pontificem, a quo honorifice fuit exceptus, ut legitur in uita, num. 30. Precipua ratio cur Sanctus Romam proficisceretur, erat ut iura Ecclesie sue explicanda curaret et confirmanda. Quippe diuturna uigebat controuersia inter Arelatensem antistitem et uiennensem  de iure metropolitico, seu primatus in Gallia; preualueratque nunc Arelatensis nunc uiennensis, ut uidere licet apud Thomassinum de ueteri et noua Ecclesie Disciplina, part. I, lib. I cap. 30. In concilio Taurinensi, quod anno 401 habitum uult Pagius ad eumdem annum, num. 30, de controuersia ita decretum erat can. 2: »Illud deinde inter episcopos urbium Arelatensis et uiennensis, qui de primatus apud nos honore certabant, a sancta synodo definitum est, ut qui ex eis approbauerit suam ciuitatem esse metropolim, is totius prouincie honorem primatus obtineat, et ipse iuxta canonum preceptum ordinationum habeat potestatem. Certe ad pacis uinculum conseruandum, hoc consilio utiliore decretum  est, ut, si placeat memoratarum urbium episcopis, unaqueque de his uiciniores sibi intra prouinciam uindicet ciuitates, atque eas ecclesias uisitet, quas oppidis suis uicinas magis esse constiterit: ita ut memores unanimitatis atque concordie, non alter alterum, longius sibi usurpando quod est alii propius, inquietet« Sic apud Labbeum tom. II, col. 1156.

25. Cum post hanc ordinationem, qua iura uidebantur equata, rursum nunc Arelatensis, nunc uiennensis potiorem obtinuisset auctoritatem, S. Leo epist. 109, apud Labbeum tom. III, col. 1444, singulis assignauit ecclesias in quas ius haberent: uiennensi uidelicet, ualentinam, Tarantasiensem, Geneuensem et Gratianopolitanam; reliquas uero omnes  subiecit Arelatensi. Attamen »excitata rursus est ea contentio sub Anastasio papa, et rursus causa melior uiennensis fuit,« inquit laudatus Thomassinus num. 7. uerum agente S. Cesario apud Symmachum, hic diuisionem Leonis ratam habuit hac epistola, ad episcopos Gallie data, apud Labbeum col. 1309: »Sedis apostolice instituta predicanda sollicitant, ut de concordia uniuersalis Ecclesie, que toto orbe diffusa est, peruigili cura tractemus. Que tunc precipue efficacius adolescit, si ea que a Patribus statuta sunt, etas subsequens reuerenter obseruet. Cesarius siquidem frater et cepiscopus noster, metropolitane Arelate ciuitatis sacerdos, ecclesie beati apostoli Petri liminibus presentatus, ea que pridem de priuilegiis Ecclesiarum constituta sunt, nostris  postulauit innouari sermonibus.

26. »Cuncta igitur inter Ecclesias Arelatensem et uiennensem a decessore nostro beate recordationis Leone papa, que super hac parte ordinata sunt, Ecclesie Romane fidelis declarat instructio. Atque ideo, ne ea que semper ueritatis est emula, sibi aliquid uindicare queat obliuio, et prioris decreti uigor temporis diuturnitate uergat in senium, necessarium duximus olim promulgata in lucem reddere nostris affatibus. Idcirco quemadmodum decessor noster Leo papa dudum cognitis allegationibus partium definiuit, parochiarum numerum, uel quantitatem Arelatensi et uiennensi sacerdotibus deputandam, et nos precipimus nullius usurpatione transcendi: sed, ut ante prediximus, iuxta indulgentiam  supradicti pontificis, ualentiam, Tarautasiam, Geneuam atque Gratianopolim oppida uiennensis antistes iure suo uindicet; nec quidquam amplius ab his que semel ab apostolica sibi sede concessa sunt estimet presumendum. Alias uero parochias uel dieceses cunctas priuilegio et honore suo Arelatensis episcopus sub temporum continuatione defendat. Nec enim obseruatio et uetustatis reuerentia custoditur, si amplius de humilitate gloria sacerdotalis attollitur.« Concludit deinde epistolam, post adhortationem ad seruanda predicta, huiusmodi uerbis: »Data idibus Nouembris, Probo uiro clarissimo consule;« que annum 513 designant, quo Probus erat consul occidentalis, non autem 502, quo quidem Probus aliquis  erat consul, sed orientalis: nam cum unus tantum consul nominabatur in litteris scriptis in Occidentis imperio, occidentalis designabatur, ut recte obseruat Pagius ad annum 502, num. 10.

27. Aliis quoque priuilegiis Symmachus decorauit Ecclesiam Arelatensem in gratiam S. Cesarii, teste uita num. 30, ubi pallium ei concessum dicitur, diaconisque Arelatensis Ecclesie indultum, ut dalmaticis uti liceret, sicut fiebat in Romana Ecclesia. Thomassinus, part. I, lib. II, cap. 54, num. 1, obseruat, primum uideri Cesarium in Occidente cui honor pallii sit concessus. Probat deinde uices sedis apostolice simul demandatas in Gallia, atque utrumque hunc fauorem, qui Cesario ob eximia merita collatus dicitur in uita, ad posteros eius diu propagatum.  Ad priuilegium diaconorum Arelatensium utendi dalmaticis obseruat in notis Mabillonius ex S. Gregorio, usum dalmaticarum ne episcopis quidem eo tempore communem fuisse, cum Aregio uapincensi episcopo et ualatonio eius archidiacono dalmatice usum concedat Gregorius epistola 107, lib. IX, editionis noue. Plura de dalmaticis, quarum usus deinde factus est diaconis communis, disserit Baronius ad Martyrologium Romanum die 21 Maii, et non pauca obseruantur in notis ad laudatam Gregorii epistolam, ubi lapsus quidam Baronii a Ferario dicuntur correcti lib. IX de Re uestiaria, cap. 9.

28. Studuit eodem tempore S. Cesarius ut uarii abusus auctoritate Romani pontificis abolerentur, ideoque libellum obtulit Symmacho, quo abusus illos  explicat, eorumdemque prohibitionem flagitat. Libellum ipsum, ex quo pateat uiri sancti zelus, subiungo ex Labbeo tom. Iu Conciliorum, col. 1294: »Sicut a persona beati Petri apostoli episcopatus sumit initium, ita necesse est ut disciplinis competentibus sanctitas uestra singulis ecclesiis quid obseruare debeant euidenter ostendat. In Gallia siquidem prouincia ab aliquibus personis ecclesiastica predia diuersis titulis alienantur. Ita fit ut pro suo quis arbitrio deuota mente relinquentium et egentium necessitatibus deputatas imminuat facultates. Hoc postulamus ut fieri prohibeat apostolice sedis auctoritas, nisi forsitan aliquid pietatis intuitu monasteriis fuerit largiendum. Illud etiam pari supplicatione deposcimus, ut de laica conuersatione, qui in singulis iudicum  officiis meruerint, aut certe rexerint sub aliqua potestate prouincias, nisi multo ante tempore premissa conuersatione legitima, et uita examinata, nullus clericus aut episcopus ordinetur.

29. »uiduas etiam iamdiu religioso habitu assumpto, et sanctimoniales longo iam tempore in monasteriis consistentes, poscimus ut unicuique coniugii causa, nec uolentes sibi iungere, nec inuitas rapiendi libera sit facultas. Illud etiam humili prece suggerimus, ut nulli per ambitum ad episcopatum concedatur accedere, nec data pecunia sibi potentes homines suffragatores adhibeant. Et ut hec facilius possint custodiri, clerici uel ciues decretum facere, uel subscribere, sine metropolitani notitia uel consensu penitus  non presumant. Hec omnia ultione districtionis uestre fieri prohibete; quatenus et in Ecclesia uestra, et in supradicta prouincia disciplina bonis actibus amica seruetur.« Libellum hunc presens obtulit Cesarius, uti ex ipsa eius forma satis colligitur. Porro probauit Symmachus uiri sancti zelum, et omnia que ut uetentur hoc libello postulat, prohibuit per litteras datas uIII idus Nouembris, Probo uiro clarissimo consule, id est anno 513. uideri poterunt he littere apud Labbeum, ubi post libellum Cesarii sunt impresse.

30. Cesarius Arelatem reuersus, non statim episcopos omnes habuit obsequentes, qui secundum diuisionem S. Leonis, a Symmacho confirmatam, ei subesse debebant, ut primati. Certe Aquensis antistes  minus se exhibebat morigerum. Hinc S. Cesarius anno sequenti Romam misit Aegidium abbatem et Messianum notarium, ut alium Symmacho offerrent libellum supplicem, quem iuuabit subiungere ex Labbeo col. 1310, ubi sic habet: »Quantum in omnibus Ecclesiarum pontificibus que in toto orbe diffuse sunt apostolica sedes sibimet uindicat principatum, et synodalibus decretis firmior eius precellit auctoritas; tantum potestatis sue prouisione dudum a sese concessa debet inconcussa seruare, quatenus Arelatensis Ecclesia fruatur priuilegiis suis. Que nunc per antistitem Cesarium seriem sue petitionis insinuat, et quam hactenus habuit potestatem, uestra deposcit auctoritate firmari; ut quod ueneranda sedes quondam perenni sanctione custodiri  precepit, et pragmaticis specialiter decreta sunt constitutis, beatitudinis uestre preceptis suis etiam nunc confirmet auctoritas. Aquensis etiam ciuitatis episcopum sanctitatis uestre moneri precipite constitutis, ut dum a metropolitano antistite Ecclesie Arelatensis ad synodale concilium fuerit euocatus, uel aliqua ordinationis causa eum sibi postulet religio diuina necessarium, minime uenire frustretur: quatenus ea que longeuis seculis priscorum sanxit auctoritas, uobis presulibus presenti futureque etati inuiolata seruentur. Data ab Aegidio abbate et Messiano notario.«

31. Respondit Symmachus per litteras, hisce apud Labbeum subiectas, hunc in modum: »Qui ueneranda Patrum statuta custodit, amicum se absolute  religionis ostendit; et qui prouidet ut locum excessibus non relinquat, demonstrat se de bono gratie cogitare. Rationabile est ut sancta Arelatensis Ecclesia propriis priuilegiis perfruatur; et quod uetustas prestitit, et Patrum auctoritas roborauit, noua non debet uiolare presumptio. Sic tamen ut ceterarum Ecclesiarum priuilegia temporibus acquisita non titubent: quia nec potest ex parte firmum esse quod generalitatis tangit iniuriam. Manentibus siquidem his que Patrum constituta singulis Ecclesiis concesserunt, decernimus ut circa ea que tam in Gallie quam in Hispanie prouinciis, de causa religionis emerserint, solertia tue fraternitatis inuigilet; et si ratio poposcerit presentiam sacerdotum,  seruata consuetudine, unusquisque tue dilectionis admonitus auctoritate conueniat. Et si Dei adiutorio controuersia incidens amputari potuerit, ipsius hoc meritis applicemus: alioquin existentis negotii qualitas ad sedem apostolicam te referente perueniat: ut cunctis ordine suo peractis, unde inimicus bonitatis sibi blandiatur locum inuenire non possit. Igitur, quemadmodum supra diximus, per singulas Ecclesias beneficia, que sunt diu custodita, seruentur. Et si tam Ecclesie Aquensis antistes, uel alius quilibet, metropolitano pontifici iuxta canonum definitionem uocatus obtemperare noluerit, nouerit subdendum se, quod non optamus, ecclesiastice discipline.

32. »Et in hac parte magnopere te uolumus esse  sollicitum, ut si quis de Gallicana uel Hispana regionibus ecclesiastici ordinis atque officii ad nos uenire compulsus fuerit, cum fraternitatis tue notitia iter peregrinationis arripiat: ut nec honor eius per ignorantiam aliquam contumeliam patiatur, et ambiguitate depulsa, a nobis animo securo in communionis gratiam possit admitti. Deus te incolumem custodiat, frater carissime. Data III idus Iunias Flauio senatore uiro clarissimo consule;« id est, anno 514. Ex hisce autem intelligimus non Aquensem modo episcopum Arelatensi tum temporis subesse compulsum, sed uices Romani pontificis Cesario demandatas fuisse non in sola Gallia, at per Hispaniam quoque. Porro primatus ille Arelatensis Ecclesie per Galliam propagatus est ad plures Cesarii  successores, quibus uices suas diu demandarunt pontifices, palliumque transmiserunt. uerum illa latius prosequi non est huius loci. Quapropter ad alia Sancti gesta progredior.



§ Iu. Prosecutio eiusdem chronotogie usque ad annum 530, in qua exponuntur concilia uaria, et gesta Sancti contra Semipelagianos

33. Anno 515 S. Hormisda pontifex litteras dedit ad Cesarium de regressis ad communionem sedis apostolice Dardanie et Illyrici episcopis, quos heresis Eutychiana diuiserat. In his zelum uiri sancti pro Ecclesie bono pontifex declarat his uerbis: »Pro his nobiscum sepissime fraternitas uestra condoluit, apostolice non immemor lectionis, qua  monstratur: Si patitur unum membrum, compatiuntur omnia membra.« Epistolam totam exhibet Labbeus tom. Iu, col. 1474 et seq. Anno 524, Opilione consule Occidentali, S. Cesarius occasione dedicationis ecclesie S. Marie episcopos conuocauit ad concilium Iu Arelatense, quod aliqui III nominarunt. Non defuerunt qui existimarent Cesarii monasterii ecclesiam tunc fuisse dedicatam, sed manifeste errarunt, cum illa dedicata sit 26 Augusti, concilium uero mense Iunio habitum. Rectius ergo Saxius in Pontificio Arelatensi in Cesario sic habet: »In hoc prouinciali concilio dedicata est basilica beate Marie, quam uulgus uirginem de Maiori appellat: hodie est collegium canonicorum.« Conditi leguntur  in illo concilio canones quinque, qui maxime spectant ad ordinationes clericorum. Presedit illi Cesarius, et primus subscripsit; post ipsum uero sedecim partim episcopi, partim presbyteri episcoporum legati. Adi Labbeum tom. Iu, col. 1622 et seqq., ubi plura de hoc concilio notata leges. Inter reliqua can. 2 decretum erat ut nulli laicum ad diaconatum, presbyteratum, aut episcopatum promouere liceret, »nisi anno integro fuerit ab eis premissa conuersio.« Hac de re anno 528 scripsit Felix Iu pontifex Romanus ad Cesarium, fortiter inculcans ut lex illa obseruaretur, et manus nemini cito imponerentur. Porro epistola illa, ut primum edita est, notabatur »post consulatum Betii.« ideoque tribuebatur Felici III, annoque 488, quo Cesarius necdum erat  episcopus; sed errorem detexit Sirmondus ex codice Arelatensi, in quo recte legebatur »post consulatum Mauortii,« quod congruit anno 528. Epistolam cum nota Sirmondi uide apud Labbeum col. 1657 et seq.

34. Has Felicis litteras precessit concilium Carpentoractense sedecim episcoporum anno 527 habitum, presidente rursum Cesario. In hoc nonnisi unus canon decretus habetur. At ostendit cum aliis episcopis Cesarius, quam non negligeret statuta Arelatensis concilii. Ordinatum ibidem erat, can. 3, ut ei qui contra decreta in concilio clericum ordinaret, »anno integro missas facere non liceret.« Agrecius uero Antipolitanus antistes illicita ordinatione infregerat statuta Arelatensia, quibus ipse per legatum subscripserat. Quapropter Cesarius cum Patribus  concilii Carpentoractensis memoratam penam infligit Agrecio per litteras [uide infra], una cum concilio editas apud Labbeum col. 1663 et seqq. Hinc patet Sanctum non modo in decernendis legibus fuisse diligentem, sed in earum obseruatione urgenda fortem pariter et constantem. Ceterum concilia per S. Cesarium hactenus congregata ad disciplinam ecclesiasticam duntaxat spectarunt: at nunc examinandum est quid fecerit idem sanctus ad reliquias Pelagiane heresis in Gallia excidendas.

35. Non est dubium quin circa hec tempora scripserit de gratia et libero arbitrio, erroresque Semipelagianorum refutauerit. Quippe id testatur anonymus, qui interpolauit catalogum Gennadii de Illustribus Ecclesie Scriptoribus. uerba ipsa accipe ex  catalogo memorato cap. 86, que huiusmodi sunt: »Cesarius Arelatensis urbis episcopus, uir sanctitate et uirtute celeber, scripsit egregia et grata ualde, et monachis necessaria opuscula. De gratia quoque et libero arbitrio edidit testimonia, diuinarum Scripturarum et sanctorum Patrum iudiciis munita, ubi docet nichil hominem de proprio aliquid agere boni posse, nisi eum diuina gratia preuenerit. Quod opus etiam papa Felix per suam epistolam roborauit, et in latius promulgauit. Floruit hic eo tempore quo et Faustus, Anastasio rempublicam gubernante.« Putauit olim Baronius in notis ad Martyrologium, hec uerba esse ipsius Gennadii; at alii postea satis clare probarunt, alterius esse qui catalogum Gennadii interpolauit.  Ad id ostendendum etas utriusque sufficit. Audi ipsum Gennadium cap. 91 de Theodulo: »Moritur, inquit, hic scriptor ante triennium, regnante Zenone.« Hinc recte infert Pagius ad annum 490, scripsisse Gennadium, sub initium imperii Anastasii, et non post annum 494, cum Zeno anno 491 sit defunctus. Iam uero Cesarius uixit usque ad annum 542, ut probabimus, de eoque loquitur tanquam de defuncto. Non potuit igitur hec scribere Gennadius, dum edebat catalogum suum; ac ne postea quidem addere, cum nullo modo sit uerisimile tam diu uixisse; et si eousque uitam protraxisset, in errores illos incidere non potuerit, quos commisit huius elogii scriptor. Etenim errauit primo elogii auctor, dum dixit per Felicem pontificem Cesarii opus  confirmatum, quod factum uidebimus per Bonifacium II. Errauit iterum dum Cesarium Fausto prorsus contemporaneum fingit. Nam, etiamsi annus emortualis Fausti incertus sit, uerisimile tamen non est usque ad seculum uI uixisse, adeo ut obiisse uideatur iuuene, aut forsan adolescente Cesario. uideri potest Gallia Christiana tom I, col. 392 et 393.

36. Porro scriptores neoterici passim duo hic asserunt, uidelicet Cesarium scripsisse librum de Gratia et libero arbitrio, atque hunc Cesarii librum contra Faustum Regensem nominatim fuisse compositum. Dubito sane quam maxime an nullus unquam producturus sit antiquum et idoneum horum assertorum testem: adeo ut uehementer mirer hec tanto  consensu scripta fuisse a uiris eruditis, tanquam indubia et certa. Fortasse in illam opinionem deducti sunt ex recitato iam elogio. Attamen neutrum inde consequitur, nisi per coniecturam omnino leuem et ambiguam, desumptam ex titulo qui prefixus erat libro cuidam Fausti. Audi Norisium lib. II Historie Pelagiane, cap. 22: »Cesarius . . . librum edidit de Gratia et Libero Arbitrio eodem prorsus titulo quem suo operi Faustus inscripserat, ut presentissimo antidoto Reiensis uenena expelleret, in quo uolumine S. Augustini doctrinam aduersus Fausti insultus solidissime propugnauit. Hinc celeberrimus ille Ennodius Ticinensis in epistola ad Cesarium ait: »Tibi debet quicunque ille scriptorum maximus, quod eum dote elocutionis amplificas.« Addit nobile  scholion Baronius ad annum 508: »Sanctum Augustinum uidelicet, quem aduersus Faustum eum impugnantem defendit.« Ita Norisius magnifice magis quam solide.

37. Nam, ut dubitare non possumus quin Cesarius in scriptis de Gratia et Libero Arbitrio refutauerit errores Semipelagianorum, inter quos Faustus numeratur, ita neque ex elogio apud Gennadium titulique similitudine, neque ex uita Cesarii, in qua de his agitur num. 40, neque aliunde probari potest, scriptis illis Cesarii Faustum nominatim fuisse refutatum, cum nullus Fausti meminerit. Deinde, quod cum Baronio huc trahit Norisius ex epistola S. Ennodii, intelligi non potest de his Cesarii scriptis,  nisi omnem euertamus ordinem chronologicum: epistola enim Ennodii scripta est circa annum 513, cum Ennodius in eadem gratuletur Cesario de iis que illi cum Theodorico Gothorum rege anno 113 contigerant. At laudata Cesarii scripta multis annis sunt posteriora, ut patebit. Ennodius igitur de homiliis Cesarii loquitur, non de scriptis de Gratia et Libero Arbitrio. Nihilo melius est quod addit Norisius de S. Augustino defenso per Cesarium: nam, licet amator fuerit Augustini eiusque doctrine, nullus antiquorum asseruit calamum sumpsisse in eius defensionem. An certius sit, quod subdit his uerbis de libro deperdito: »uerum et hic liber magno cum Augustiniane schole detrimento ad posterorum manus non peruenit:« an id, inquam, certius sit  ceteris, infra discutiam, cum examinabo an hec Cesarii scripta diuersa sint a capitulis Arausicanis.

38. uir sanctus, quo de superiori loco ualidius Semipelagianos percuteret, ad Romanam Ecclesiam recurrit, acceptisque inde fidei articulis de gratia et libero arbitrio, concilium congregauit Arausione , in quo Semipelagiani errores condemnati sunt, fidesque catholica triumphauit. Concilium illud, quod est Arausicanum II, habitum est »u nonas Iulias, Decio Iuniore u. C. consule, id est, anno Christi 529, Felicis Iu pape 3, Athalarici Italie regis 3,« ut est in titulo apud Labbeum tom. Iu, col. 1666. Prefuit Cesarius et primus subscripsit, post eum duodecim alii episcopi, ac demum uiri illustres octo, inter quos primus prefectus pretorio Galliarum ac  patricius Liberius. Itaque celeberrimum fuit non numero personarum, sed contrita penitus heresi Pelagiana et Semipelagiana, secutaque deinde summi pontificis confirmatione.

39. Occasionem huiusce concilii exponunt ipsi Patres in prefatione, simulque docent ab apostolica sede transmissa fuisse doctrine capita, que ibidem ad credendum fidelibus sunt proposita. Audi igitur prefationem ipsam: »Cum ad dedicationem basilice, quam illustrissimus prefectus et patricius filius noster Liberius in Arausica ciuitate fidelissima deuotione construxit, Deo propitiante, et ipso inuitante, conuenissemus, et de rebus que ad ecclesiasticam regulam pertinent inter nos spiritalis fuisset oborta collatio, peruenit ad nos esse aliquos qui de gratia et libero arbitrio per simplicitatem minus caute et non  secundum fidei catholice regulam sentire uelint. Unde id nobis, secundum admonitionem et auctoritatem sedis apostolice, iustum ac rationabile uisum, ut pauca capitula, ab apostolica nobis sede transmissa, que ab antiquis Patribus de sanctarum Scripturarum uoluminibus in hac precipue causa collecta sunt, ad docendos eos qui aliter quam oportet sentiunt, ab omnibus obseruanda proferre et manibus nostris subscribere deberemus. Quibus lectis, qui hucusque non sicut oportebat de gratia et libero arbitrio credidit, ad ea que fidei catholice conueniunt animum suum inclinare non differat.« Hisce subiiciuntur capitula uiginti quinque, heresi Semipelagiane contraria, que una cum subscriptionibus ibidem  uideri possunt, uti et uaria ad illa uariorum adnotata.

40. Laudati supra Benedictini in Historia Litteraria Francie, tom. III, p. 225, existimant de his capitulis Arausicanis agere interpolatorem Gennadii his uerbis iam citatis: »De gratia quoque et libero arbitrio edidit testimonia diuinarum Scripturarum et sanctorum Patrum iudiciis munita, ubi docet nichil hominem de proprio aliquid agere boni posse, nisi eum diuina gratia preuenerit.« Ex quo consequitur nullum a Cesario librum conscriptum de Gratia et Libero Arbitrio, preter hec Arausicani concilii capitula que Semipelagianis erroribus, adeoque et Fausti, sunt opposita, et sancti Augustini libris fere desumpta. Fateor, hec sententia plerisque scriptoribus  neotericis est contraria, qui Baronium Norisiumque secuti asserunt librum preterea pro Augustini doctrina contra Faustum a Cesario fuisse compositum; attamen dubitare uix possim quin uera sit, laudataque concilii Arausicani capitula sint illa ipsa scripta Cesarii de quibus agitur in catalogo Gennadii. Ad uerba modo attendat studiosus loctor, et id facile mecum deprehendet.

41. Auctor ille ait: »De gratia et libero arbitrio edidit testimonia diuinarum Scripturarum et sanctorum Patrum iudiciis munita, etc.« Quid, obsecro, sunt capitula Arausicana, nisi testimonia de gratia et libero arbitrio auctoritate Scripture sacre et Patrum antiquorum roborata? Audi uerba postremo capitulo subiecta apud Labbeum col. 1671: »Ac si  secundum suprascriptas sanctarum Scripturarum sententias, uel antiquorum Patrum definitiones, hoc Deo propitiante et predicare debemus et credere quod per peccatum primi hominis inclinatum et attenuatum fuerit liberum arbitrium, ut nullus postea aut diligere Deum, sicut oportuit, aut credere in Deum, aut operari propter Deum quod bonum est possit, nisi eum gratia misericordie diuine preuenerit.« Itaque siue spectemus rem de qua actum est in capitulis, siue formam ipsam capitulorum, siue doctrinam iis definitam, omnia persuadent hec ipsa esse scripta Cesarii de quibus loquitur interpolator Gennadii. Frustra ergo queremus aliud Cesarii de Gratia et Libero Arbitrio uolumen, cum illud nunquam uideatur in rerum fuisse natura.

 42. Eodem anno S. Cesarius uasense concilium celebrauit, sicut anno precedente statutum fuerat in concilio Carpentoractensi. Quinque in illo conditi sunt canones, quibus uarie discipline ecclesiastice capita decernuntur. Inueniet illa studiosus lector apud Labbeum col. 1679 et seqq. Hisce pro temporis ordine breuiter dictis de hoc concilio, quod postremum fuit, cui interfuisse legitur uir sanctus, ad gesta aduersum Semipelagianos reuertamur. Cum damnati essent in concilio Arausicano errores quibus multi hactenus firmiter adheserant, non leuiter obmurmurarunt contra S. Cesarium, cuius industria et auctoritate concilium illud celebratum, statutaque in eo condita, non ignorabant. Horum testis est uita num.  46, in qua leguntur sequentia: »Multi quidem emuli surrexerunt qui eius resisterent doctrine de gratia . . . Etenim susurris et mala interpretatione quorumdam oboritur in Galliarum partibus contra predicationem Dei hominis frustra sinistra suspicio.

43. »Ob hoc antistites Christi ultra Iseram consistentes, caritatis amore collecti, in ualentina ciuitate conueniunt: ubi etiam beatus Cesarius infirmitatis solite causa, sicut disposuerat properare non potuit.« Cointius ad annum 536, num. 9, existimauit uite scriptorem hic memoria lapsum, et pro ualentina synodo substituendam esse Arausicanam. At miror uiro erudito eam incidere potuisse cogitationem: nam clarum est aliam ab Arausicana designari  synodum. Primo enim Arausicano concilio interfuit Cesarius; huic adesse non potuit morbo impeditus. Deinde episcopi ultra Iseram consistentes episcopi sunt prouincie uiennensis, qui non interfuere Arausicano, adfuere uero huic ualentino. Itaque, quod obiicit Cointius de conciliis ualentinis, que diu ante aut post celebrata notat, hisce minime obesse potest, cum alia sint ab hoc concilio, cuius acta perierunt. Habitum autem uidetur illud concilium ualentinum sub finem anni 529, uel initium sequentis: namque medium fuisse inter Arausicanum, cui obstrepebant aliqui, et eiusdem Arausicani confirmationem, innuit uita his uerbis: »Nam et beate memorie Bonifacius, . . . calcata intentione iurgantium, prosecutionem sancti Cesarii apostolica auctoritate firmauit.«  Apparet quidem ex laudata uita episcopos illos prouincie uiennensis initio non omnes fauisse Cesario, statutisque Arausicanis, hancque opinor causam fuisse istius conuentus. Preualuit tamen pars melior, agente pre ceteris pro bona causa Cypriano Telonensi episcopo, ipsiusque Cesarii discipulo.

44. Demum ad plenam uictoriam de Semipelagianis obtinendam multum conduxit confirmatio summi pontificis, per Cesarium petita et impetrata mense Ianuario anni 530. Pro confirmatione hac impetranda scripserat Sanctus ad Bonifacium II, adhuc, ut putabat, cardinalem, amicumque suum, ut is apud Felicem Iu pro confirmatione concilii ageret. At, mortuo interim Felice, Bonifacius ipse ad pontificatum euectus, concilium Arausicanum confirmauit,  datis ad Cesarium litteris, que apud Labbeum col. 1689 notate sunt »uIII calendas Februarias, Lampadio et Oreste uiris clarissimis consulibus,« id est anno 530. Initium epistole subiungo ad confirmationem dictorum: »Per filium nostrum, inquit, Armenium presbyterum et abbatem litteras tue fraternitatis accepimus, quas ad nos, ut apparet, inscius adhuc sacerdotii mihi commissi, sub ea qua in Deo tenemur caritate direxeras: quibus credideras postulandum ut id quod a beate recordationis decessore nostro papa Felice pro catholice fidei poposceras firmitate, mea explicaretur instantia. Sed quia id uoluntas superna disposuit, ut quod per nos ab illo speraueras a nobis potius impetrares, petitioni tue,  quam laudabili fieri sollicitudine concepisti, catholicum non distulimus dare responsum.«

45. Hisce subdit quid peteret Cesarius, his uerbis: »Indicas enim quod aliqui episcopi Galliarum, cum cetera iam bona ex Dei acquieuerint gratia prouenire, fidem tantum, qua in Christo credimus, nature esse uelint, non gratie; et hominibus ex Adam, quod dici nefas est, in libero arbitrio remansisse, non etiam nunc in singulis misericordie diuine largitate conferri: postulans ut pro ambiguitate tollenda, confessionem uestram, qua uos e diuerso fidem rectam in Christo totiusque bone uoluntatis initium, iuxta catholicam ueritatem, per preuenientem Dei gratiam singulorum definitis sensibus inspirari, auctoritate sedis apostolice firmaremus.«  Deinde interiectis paucis ad probandum fidem nobis esse ex diuina gratia, sic prosequitur: »Quod etiam fraternitatem tuam, habita collatione  cum quibusdam sacerdotibus Galliarum, iuxta fidem gaudemus sensisse catholicam.« Adiectisque aliis contra Semipelagianos argumentis, definitionem concilii Arausicani confirmat hisce uerbis: »Quapropter affectu congruo consultantes, supra scriptam confessionem uestram consentaneam catholicis Patrum regulis approbamus.«

46. Innuit quoque inferius pontifex non paucos Cesario restitisse, quos tandem manus ueritati daturos ominatur, ita scribens: »His ita breuiter assignatis, contra reliquas Pelagiani erroris ineptias,  quas illa uidetur epistola continere, quam a quodam tibi mandasti sacerdote transmissam, respondendum non duximus: quia speramus misericordia diuina quod ita per ministerium tue fraternitatis atque doctrinam in omnium quos dissentire mandasti dignabitur cordibus operari, ut ex hoc non omnem bonam uoluntatem non ex se, sed ex diuina credant gratia proficisci, cum se senserint id iam uelle defendere quod nitebantur pertinaciter impugnare.« uera uaticinatus est pontifex; nam, ut habet uita, »donante Christo, paulatim Ecclesiarum antistites receperunt quod optauerat diabolus repentina animositate cessare.« Magna sane hec est S. Cesarii gloria; »ita ut de eo ausim affirmare, alios quidem Patres uberioribus scriptis contra hereticos dimicasse, nullum  maiori certasse prudentia, feliciorique exitu, ac demum pleniori uictoria, quam ipse certauerit contra Semipelagianos.«



§ u. Chronologie pars ultima usque ad mortem Sancti; mortis tempus examinatum.

47. Sanctus, post uictoriam de Semipelagianis relatam, cum morum eque ac fidei puritatem cordi haberet, aliam ingressus est dimicationem. Contumeliosus episcopus Regensis, qui plerisque conciliis per Cesarium habitis interfuit, sanctitatem professionis sue uariis criminibus deturparat. Contra hunc uir sanctus cum episcopis Gallis secundum canones processit, processumque misit ad Romanum pontificem, ut de episcopatu deiiceretur Contumeliosus,  tanquam illo gradu indignus. Hinc Ioannes II, qui Petri cathedre tunc presidebat, anno 534 ad Cesarium huiusmodi dedit litteras: »Charitatis tue litteras animo libenti suscepimus, in quibus corporeas necessitates allegans, etiam que sacrius ille qui lapsus est fecerit indicasti. Dolemus de amissione pontificis, rigorem tamen canonum seruare necesse est. Atque ideo predictum ab episcopatus ordine nostra suspendit auctoritas. Neque enim fas est pollutum criminibus sacris ministeriis deseruire. Sed, te ordinante, in monasterio dirigatur, ubi delictorum memor in penitentia lacrymas effundere non omittat, ut ab eo qui omnibus miseretur Domino nostro Iesu Christo misericordiam ualeat promereri. In cuius locum uisitatorem constituite, donec proprium  Ecclesia que euacuata est eius sacerdotio merere ualeat sacerdotem.« Edita est hec epistola apud Labbeum tom. Iu, col. 1756 et 1757, ubi reliqua uideri possunt. Premittuntur due alie epistole eiusdem pontificis, altera ad episcopos Gallie, altera ad presbyteros et diaconos Contumeliosi episcopi, in quibus eadem in Contumeliosum sententia exprimitur; additque in posterioribus pontifex, curam huiusce rei Cesario commissam.

48. Contumeliosus a prima sententia appellauit ad Agapetum Ioannis pape successorem. At incertum apparet an Agapetus ante exsecutionem sententie iam esset pontifex: imo, cum littere Ioannis date sint mense Aprili anno 534, id est plusquam anno integro ante pontificatum Agapeti, parum est uerisimile  exsecutionem tam diu fuisse dilatam, ut ante illam Contumeliosus ad Agapetum recurrere potuerit. Hoc obseruatum oportuit, quia Contumeliosus conquestus est apud Agapetum, appellationi sue non delatum a Cesario, sed, ea non obstante, sententiam exsecutioni mandatam. Audi hec epistola Agapeti mox assignanda: »Melius autem fecerat fraternitas tua, inquit pontifex, si posteaquam sedis apostolice appellatione interposita desiderauit examen, circa personam eius a tempore sententie nichil permisisset imminui, ut esset integrum negotium, quod interposita prouocatione quereretur. Ratio cui nichil ob appellationem de exsecutione pretermiserit Cesarius, ex dictis facile eruitur: uidelicet quod ad Ioannem appellaret, a quo iam erat damnatus, quique omnem  sententie exsequende curam illi commiserat. Si hanc admittimus coniecturam, uti eam admittendam temporis ordo persuadet, nichil sane erat quod in facto Cesarii reprehenderet Agapetus, nichil quod improbaret. At uerisimile est Agapetum ignorasse sententiam ab antecessore suo fuisse seu latam seu confirmatam, indeque factum esse ut et appellationem admitteret, et scriberet Cesario melius facturum fuisse, si post appellationem ad exsecutionem non processisset.

49. uerum, quidquid cause fuerit cur appellationem admitteret Agapetus, certum est admisisse: nam litteras dedit ad Cesarium Xu calendas Augusti, quas sic exorditur apud Labbeum, col. 1798: »Optaueramus, frater amantissime, ut episcopi Contumeliosi  opinione integra permanente, nec tibi dudum fieret necessitas iudicii, nec nobis causa censendi . . . Unde quatenus presumptione, sicut asserit, innocentie ad appellationis uoluit auxilium conuolare, orationibus assiduis hoc innitamur [forte enitamur], ut eum cognitionis iterate beneficium gratulationi omnium restituat absolutum. Delegaturi enim, Deo nostro adiuuante, sumus examen, ut secundum canonum uenerabilium constituta, sub consideratione iustitie, omnia que apud fraternitatem tuam de huiusmodi negotio acta gestaue sunt, diligentissima uestigatione flagitentur.«

50. Deinde, ubi probare conatus erat equum esse ut iterum audiatur reus, addit sequentia: »Episcopum Contumeliosum, reddita sibi modo propria substantia,  suspensum interim uolumus ab administratione patrimonii ecclesiastici, et celebratione missarum: quia id quod sibi uiderat iudicio fuisse sublatum, gloriosius, si ei ueritas suffragatur, iudicio receperit quam usurpationibus occuparit.« Reliqua ibidem uideri poterunt. Porro non constat omnino an pontifex iudices reuera in Galliam miserit; nedum an aliquid fuerit mutatum in sententia contra Contumeliosum lata. Attamen uix dubito quin Cesarius Agapetum de omnibus rectius informauerit, docueritque omnia ex sententia Ioannis pape a se gesta. Deinde, cum Ioannes papa canones transmisisset ad Cesarium, secundum quos procedere deberet in causa Contumeliosi, ex illis scriptum composuit, graui uerborum et sententiarum pondere instructum, quo  probat clericum quemcunque de adulterio conuictum in gradum pristinum nunquam esse restituendum. Scriptum illud cum dictis canonibus exstat apud Labbeum, col. 1757 et seqq. [* 1Kb] , et eruditi passim existimant illud esse Cesarii, cuius zelus et stylus in eo relucet. Nullum quoque uidetur dubium quin compositum sit contra Contumeliosum. At non eque certum est Romamne transmissum sit ad pontificem, an uero delegatis ab eo iudicibus recitatum. Ceterum Bailletus, qui ad 27 Augusti in Cesario, col. 425, de hoc facto disserit ordine perturbato, nam refert sententiam primam exsecutioni mandatam post delegatos ab Agapeto iudices, ulterius inferre nititur ex hoc facto episcopos Gallie exsecutioni mandasse sententias, non obstante appellatione ad pontificem. At  istud non sequitur ex hac historia, prout uere a nobis relata est; et nunquam probare potuisset Bailletus perrexisse Cesarium ad exsecutionem post admissam ab Agapeto appellationem, licet fidenter id narrauerit.

51. Alias eodem die responsorias ab Agapeto accepit Cesarius, ex quibus immensa Sancti in pauperes misericordia rursum innotescit. Non pepercerat hic sacris ecclesie sue ornamentis, ut indigentibus subueniret: nunc uero consuluerat pontificem an liceret predia ecclesiastica distrahere eumdem in finem.  At respondit pontifex id minime licitum esse per canones. Littere eius habentur apud laudatum Labbeum, tom. Iu, col. 1798, quarum initium subiungo: »Tanta est, Deo propitio, et ad libentissime concedenda que alimoniis proficiunt pauperum, et circa tue fraternitatis affectum nostra deuotio, ut onerosum nobis nullatenus esse iudicemus, quod annui uestris desideriis postulatis. Sed reuocant nos ueneranda Patrum manifestissima constituta, quibus prohibemur predia iure Ecclesie, cui nos omnipotens Dominus preesse constituit, quolibet titulo ad aliena iura transferre. Qua in re uestre quoque sapientie eredimus esse gratissimum, quod in nullo contra prisce definitionis constituta uel regulas, pro qualibet occasione, uel sub cuiuscunque persone respectu,  uenire presumimus.« Exstat preterea apud Labbeum, tom. u, col. 293, et 314 epistola uigilii ad Cesarium, data 6 Martii anni 338, id est eo tempore quo uigilius legitimus necdum erat pontifex, qua Sancto cura demandatur penitentiam imponendi cuidam incestuosis nuptiis contaminato. At hinc non constat an sanctus noster aliquid hac in re egerit, ac ne quidem an sedem apostolicam ea de re consuluerit. Fortasse uigilius hac ratione Cesarium suis partibus conatus est adiungere; illeque cauit ne susceptione cause pontificatum eius agnosceret.

52. Priusquam de tempore felicis obitus disserere aggrediar, iuuabit hoc loco interponere apparitionem Sancto oblatam, templumque ea de causa structum et dedicatum S. Hermeti martyri. Narrat hec omnia  Messianus presbyter, unus ex uite scriptoribus, et testis rerum oculatus, in epistola ad uiuentium episcopum, quam ex ms. codice Arelatensi edidit Mabillonius, t. I Annalium, pag. 683. Epistolam ipsam accipe: »Domino meo uiuentio episcopo Messianus omnium humillimus, solo nomine, non officio presbyter, in commissis proficere. Lectis, carissime, dilectionis tue litteris, quam dulce quamque suaue in eremo sapuerit, rescribendo tibi explicare non ualeo. Quomodo uel quemadmodum, quam uel felix iter nostrum Deo ordinante et prosperum fuit, ipse me melius nosti. Sed quid postquam a nobis secessisti parens dictis magistri nostri, imo etiam precentis apostolicis, contigit, nolumus te latere, quam honorificum est laudare magnalia Dei. Nam cum die  septimo postquam a te decessimus, in locum quemdam uenissemus ubi erant prata satis amena et delectabilia, nec non fontis riuus subterfluens; ibi missarum solemnia solemniter celebrauimus, eo scilicet die quo agebatur festum doctoris egregii beatissimi Augustini, cuius monitis et exemplis salubriter nos pius magister in scholis rectitudinis instruere solet.

53. »Cumque inibi pernoctaremus, circa noctis horam medie adest Dominus, ducens secum Petrum piscatorem pium, Paulumque doctorem egregium, Hermen uero martyrem gloriosissimum, et Augustinum  predicatorem eximium: in quorum aduentu ego miser et infelix peccator pre odore mirifico et luce incomparabili expergefactus sum, non meis meritis exigentibus, sed ut testis existerem ueritatis. Tunc Dominus uocat magistrum nostrum ex nomine, ita dicens: Cesari, excole uineam tibi commissam, et amputa amputanda, et enutri enutrienda, quia nummus remunerationis tibi debitus non tardat; et age penitentiam, quia memoriam martyris Hermetis, quam in presenti habes, inter sacra missarum mysteria, cuius festum a fidelibus hodie ueneratur et colitur, negligenter obliuioni tradidisti. Et iis dictis, a nobis abscessit, benedictus per omnia. Mane autem facto surreximus, diuino insistentes labori. Cumque nondum expleto diuino officio, plura et pluriora solito  nobis insinuasset; tandem post euangelicam admonitionem, trahens longa suspiria ab alto pectore, sic exorsus est: ue mihi misero, quia ex triennio infeliciter obliuioni tradidi memoriam martyris Hermetis, uariis et inanibus fabulis occupatus; cuius memoria non derelinquetur in eternum. Sicque uerbis finem imponens, conuersus ad altare studet cepta perficere. Quod ego ferre non ualens, libera uoce prosecutus omnia per ordinem, sicut uideram et audieram, coram cunctis edixi.

54. »Expleto diuino officio, erexit nobiscum lapidem in loco illo ubi Dominus ei apparuerat, et super eum crucis dominice infixit uexillum. Inde ordinatis omnibus et prepositis, nobis abeuntibus, obuius occurrit presbyter Catorroscensis ecclesie, Ursus nomine,  a quo die illo et nocte benigne recepti sumus: cuius puerum, te presente, per ecclesie cancellos elapsum, subitoque a demonio arreptum, domnus noster magister pie eruditionis liberauit, qui etiam adhuc superstes uobis famulatur. In crastinum Arelato peruenimus, ubi cum magna gloria ab omnibus, tam a clero quam a populo honorifice suscepti sumus; quibus et benedictionem et pacis osculum dedit, et salutationis litteras a sede apostolica formatas recitauit. Post hec cum apparatu necessario ad locum supra scriptum rediit, ubi ecclesiam construxit n honore beati Hermetis martyris, quam iure perpetuo Arelatensi sedi deputauit: in cuius consecratione octauis Pasche te adesse, uolumus et oramus; tunc de his atque aliis plenius colloquemur. Ora pro  me, pater carissime, ad Dominum.« Mirum quidem apparet nichil de hac apparitione in Sancti uita relatum esse, cum Messianus unus sit ex uite scriptoribus. Attamen inde satis argumenti non habemus ad fidem epistole abiudicandam: potuit enim Messianus id de industria omittere ob rationes sibi notas. Fides autem epistole confirmatur ex uita lib. II, num. 16, ubi agitur de puero Ursi presbyteri sanato. Ceterum non improbabile est uisionem contigisse dum Sanctus initio anni 514 Roma reuertebatur Arelatem: nam id innuunt littere salutationis a sede apostolica formate, quas Arelatem attulisse dicitur. Fundatio autem templi S. Hermetis et dedicatio posterius facte, sed tempore nobis non satis noto.  Itaque ad annum mortis examinandum progredior.

55. Non immorabor refutandis erroribus illorum qui putauerunt Cesarium uixisse seculo uII, quod illi sufficienter iam refutati sint ab aliis, eorumque error ex toto hoc commentario abunde pateat. Quare tantum probabo mortuum esse anno 542, et ad opinionem parum hinc distantem breuiter respondebo. Mortuus est Sanctus, ut testatur uita lib. II, num. 34, 27 Augusti, triginta annis plene euolutis post constitutionem monasterii sui, et die uno post dedicationem. Hinc, cum dedicatio illa facta sit 26 Augusti, non alio anno uidetur contigisse quam 512: illo enim anno 26 Augusti incidebat in dominicam, ut patet ex littera dominicali, que tunc erat G. Preterea dedicatio fieri nequiit anno 513, quo ex aliorum  opinione factam oportuit, cum illo anno mense Augusto in Italia esset Cesarius, quemadmodum facile colliges ex gestis eius cum Theodorico rege et Symmacho papa § III relatis. Rursum contingere non potuit anno 511: nam nullo modo uerisimile est monasterium iam tunc perfectum fuisse, cum anno duntaxat 510 urbs obsidione fuerit liberata, deinque monasterium reedificari ceptum. Hec igitur prima sit ratio que Pagio ad annum 544, num. 8, sola suffecit ut diceret hanc epocham esse certissimam.

56. Altera huius epoche ratio producta est a Bollando ad 12 Ianuarii in Commentario de S. Cesaria, num. 6, petiturque ex tempore successoris Auxanii. Quippe exstant littere uigilii pape ad Auxanium successorem Cesarii, date Xu calendas Nouembres,  iterum post consulatum Basilii uiri clarissimi, id est anno 543, quibus scribit, accepisse se litteras de ordinatione Auxanii, pallioque et aliis per eum petitis, perlatasque eas a Ioanne presbytero et Teredio diacono. Iam uero non est probabile inter 27 Augusti et 18 Octobris peracta fuisse tam multa diuersaque, uidelicet electionem et ordinationem episcopi metropolitani, missionem legatorum cum litteris ad pontificem, eorum iter Arelate Romam et accessum ad uigilium et huius responsum, cum hec omnia tarde et maturo consilio fieri soleant. Negat quidem hanc consequentiam Norisius in Historia Pelagiana lib. II, cap. 22, contenditque quinquaginta duorum dierum spatio peracta esse omnia, adeoque Cesarium anno 543 tantum esse defunctum: at parum probabiliter,  etiamsi omnis alia deesset ratio, ut facile patebit consideranti quam multa peracta oportuerit intra breue illud temporis interuallum. Annus igitur emortualis S. Cesarii fuit 542, in quem hodiedum passim conspirant eruditi. De gestis uero sancti in morbo supremo, morteque ipsa et sepultura agitur in fine uite.



§ uI. Testamentum Sancti; scripta posteris relicta; discipuli; epitaphium.

57. Testamentum S. Cesarii edidit Baronius tom. uI Annalium ad annum 508, »cuius, inquit num. 27, exemplum petitum ex archiuo ecclesie Arelatensis, exscriptum per Claudium Saxi notarium, accepimus ab archidiacono Arelatensis ecclesie Francisco Clareto,  Rome cum esset.« Notat preterea ibidem, »in die saltem et consule, et ipsius Cesarii atque testium subscriptione esse decurtatum.« Ante num. 23 dixerat, illud esse »nonnichil mendosum et puluere exesum.« Idem testamentum deinde ediderunt Saxius in Pontificio Arelatensi in Cesario, uincentius Barralis in Chronologia Lerinensi, a pag. 268, Holstenius in Codice Regularum part. III, a pag. 52, et Cointius in Annalibus Francorum, ad annum 542, num. 23. Dignum sane est quod hoc etiam loco legatur. Quapropter illud ex editione Baronii subiungo.


Pax Ecclesie Arelatensi.

58. »Cesarius episcopus presbyteris et diaconis, sancte ac uenerabili Cesarie abbatisse, quam Dominus per meam paruitatem in monasterio nostro  preposuit, ac uniuerse congregationi quam ibi Dominus sua gratia collocauerit, in Domino eternam salutem. Cum ecclesiastica pietas consuetudinis sue rem faciat ordinabiliter, scilicet quo peregrinis et destitutis opem largitionis impendat: quanto magis cum opportunitas aut necessitas fuerit ut sanctis quibusque et Deum timentibus aliqua largiatur, amplius debet pia misericordie sue uiscera dilatare? Et ideo iuxta hanc epistolam, quam manus nostre subscriptione roborauimus, cuique diem et consulem subtus adiecimus, Deo dispensante, hoc testamentum meum condidi, uel manu propria subscripsi, atque iure pretorio, uel iure ciuili, et ad uicem illorum codicillo firmaui. Ego Cesarius peccator, dum debitum humane carnis reddidero, cunctum monasterium Arelatense S. Ioannis, quod ego condidi,  sub potestate Arelatensis pontificis canonice sit, heredemque meum esse uolo ac iubeo. Ceteri, cetereue exheredes sint. Totum quod cuique aut per hoc testamentum meum dedero, legauero, dariue iussero, ut detur fiat. Ceterum autem, Arelatensem episcopum coheredem meo monasterio relinquo: quosque liberos, quasque liberas esse iussero, liberi libereue sint omnes.

59. »Ego tamen cum nichil de parentum bonis habuerim, hoc testamentum meum presumere erubui: illa tamen me sententia compulit, ut plerosque, Saluatoris formidanda, qua iniqui audituri sunt dicentem: Ite in ignem eternum, pietatis affectu aliquid Ecclesie mee contulisse. Et ne forte post obitum meum aliqui de parentibus meis, exceptis iis rebus  quas illis pro elogiis donaro, inquietare presumant cui presum Ecclesiam: ideo hanc uoluntatem meam tractare amplius desideraui, qua de parentibus meis, ne apud ipsum monasterium prefatum, uel pontificem Arelatensis Ecclesie, preter id quod illis dedero ac dederim, presumant requirere. Sancto et domino meo archiepiscopo, qui mihi indigno digne successerit, licet omnia in sua potestate sint, tamen si lubet et dignum ducit, indumenta paschalia, que mihi data sunt, omnia illi seruiant, simul cum casula uillosa et tunica, uel galnape, quod melius dimisero. Reliqua uero uestimenta mea, excepto birro amiculari, mei tam clerici quam laici, cum gratia uel ordinatione domini archiepiscopi, sibi, ipso iubente, imo donante,  diuidant. Ea uero que monasterio ante per donationem contuli, nunc affirmo; et si cui aliquid per epistolam, aut per pitacium, aut uerbo, pietatis intuitu contuli, ualere uolo.

60. »Hoc etiam assuete precor, quatenus cellam quam bone memorie Augustinus subdiaconus in atrio S. Stephani euntibus parte dextra habuit, prouisoribus monasterii propter custodiam illorum firmam D. archiepiscopus perpetuo dignetur iure concedere: ita ut eam sibi succedendam monasterii prouisores habeant. Et hoc specialiter uolo, et ita, domine archiepiscope, precor; siue prouisorem ad monasterium, siue presbyterum ad basilicam S. Marie nullum alium habeat congregatio sancta, nisi quem ipsa elegerit uel ordinari petierit. Et licet de  tua, D. archiepiscope, pietate presumam, tamen ne forte contra monasterium nostrum aliquorum suggestiones importunas habeatis, adiuro uos per Patrem et Filium et Spiritum sanctum, et per tremendum diem iudicii, ne unquam apud uos preualeat hostis antiquus, aut ancillas uestras contristari acquiescatis; aut aliquid illis auferri de iis que possident eisque contulimus, permittatis: quia Deo propitio non sine discretione uel iustitia quibuscunque secularibus iure directo res Ecclesie uendidimus, nisi hoc tantum quod Ecclesie minus utile et infructuosum est. Et quod animabus sanctis et Deo uacantibus cum sanctorum fratrum consensu uel subscriptione tribuimus, perpetuo illis iure permaneat.

61. »uos uero, domine filiole, per S. Trinitatem  inseparabilem, et per Domini nostri Iesu Christi aduentum adiuro, ut pontificem qui mihi indigno, ordinante Deo, successerit digne, omni affectu ut Dominum rogetis ac pura mente diligatis, et ne per uestram contristetis inobedientiam. Confidimus enim de Dei misericordia, quod ita omnibus sacerdotibus, quibus religionis collatio est, castum amorem impendat, ut nichil uobis quod ad sustentandum corpusculum opus est deesse permittant. Te iterum atque iterum, pontifex optime, rogo gratia diuina prefati monasterii ut curam maximam habeas, et famam illarum cum grandi pietate satagas prouideri. Quod si alicuius persona iniustum tibi dederit consilium, cum auctoritate respondendum deprecor: quia hoc quod episcopi agitur uerbo, non solum auferri non debet, uerum etiam nec omnino potest; tum precipue  quia et hoc ipsa S. pape Urbicani suasit auctoritas, ut hoc de te sancto et domino meo pontifice credam. Nunquam enim apud te preualebit tam iniqua suggestio, ut contra iustam uoluntatem qualiscunque antistitis pro meo studio substantia ad te multum profecerit et prope duplicata sit. Additur ad hoc, quod Deus misericors per paruitatem meam, etiam immunitatem tributorum, tam iuxta urbem et infra, quam etiam in suburbanis et uillis ex maxima parte concesserit.

62. »Agellum igitur Ancarianum, unde paruam particulam monasterio dedimus, multa seruamus; nam plus minus centum aripennes uinee et trecentorum modiorum campos reseruauimus: ita quod supra  dictum monasterium, tantum modiatas de terra, quam ego plantaui, habeat modiatas quadraginta; et de uetere uinea uix triginta aripennes contulimus: agellum Gallicumanum, Mercloanum, uel agellum Gemellos cum stagnis et paludibus, cum omni iure et termino suo, et pascuum in campo Lapideo, uel si qua alia sunt, uel campum in Trifinitio super uiam munitam, uel reliqua quecunque sunt; agellum Oruedum, et agellum Martinatis, et agellum Siluanum, in quo est sita ecclesia S. Marie de Ratis, et agellum Missiamanum, cum omnibus sibi pertinentibus pascuis, paludibus, cum omni iure et termino suo, sancte tue ecclesie reseruauimus in stipendiis earum. Unde te, S. pontifex, adiuro, ut si Deus omnipotens per manus se timentium sancte matri Ecclesie  monasterium sanctarum uirginum aliquod maius bonum dederit, tua sancta dilectio unum ab altero non disiungat. Si uero, quod Deus non patiatur, congregatio ibi aut congregata non fuerit, aut forte postea, quod absit, cum congregata fuerit, esse desierit, ad matrem Ecclesiam reuertatur.

63. »Hec quidem ego, ut timori meo satisfacerem, scripsi. Nam absit ut de tua, piissime pontifex, inscientia inculperis: quia, ut supra iam dixi, pietas diuina concessit ut per meam humilitatem immunitas ecclesie in tot capitibus daretur. Quod monasterio cum fratrum consensu dedimus, per hanc uoluntatem meam confirmo. Ancille nostre Cesarie abbatisse, quem ipsa fecit, mantum maiorem, quem de cannabe fecit, dari uolo. Domino meo Leoni presbytero  manutergium dari uolo. Domino meo Cypriano episcopo mantum et cunctorum meliorem dari uolo. Quidquid seruo meo Briciano contuli, nunc per hoc testamentum meum confirmo. Agritia puella mea propria libentissime monasterio S. Cesarie abbatisse seruiat; et uere gariolas, quas illis uel parentibus eorum dedi, confirmo. Omnes cubicularios meos tibi, domine episcope, coram Deo et angelis eius commendo.«

64. Cointius ad annum 542, num. 24, suspectam habet uocem archiepiscopus in testamento positam, putatque rectius legendum esse episcopus: quod non improbabile apparet, cum se ipse sic uocet Cesarius. Confirmat hanc correctionem Dionysius Sammarthanus tom. II Gallie Christiane in instrumentis, col.  501, ubi testatur in exemplari ms. ad se misso semper legi episcopus. Accipe et uocum quarumdam barbararum expositionem, Num. 59 antistiti successuro datur »casula uillosa et tunica uel galnape.« uarie sumitur casula; at cum uestem designat, supremam fere significat: et nunc quidem plerumque significat supremam uestem sacerdotis missam celebrantis; at eo tempore quo hec scripta sunt frequentius designabat uestem talarem, qua episcopi, clerici monachique utebantur extra sacrificium aliaue officia sacra. Atque hoc sensu uocem hic intelligendam existimo. Adi glossarium Cangii ad uocem CASULA. uox autem uillosa, que additur, significat illam panni serici speciem quam Galli uelours nominant. Tunica, ait Cangius in Glossario, uestis sacerdotalis quam  duplicem induunt episcopi subter casulam, ut est apud Amalarium, etc. Idem auctor ad uocem GALNAPE uaria disserit, et stragulum fere exponit; at illa significatio huic loco non quadrat: nam uidetur ipsam tunicam alio nomine designare. Forte galnape corruptum est ex galbana, tunicaque sic uocata a colore sublucido, subalbo et pallido, qui color est galbaneus. Certe galbana uocatur uestis quedam apud Iuuenalem, in hoc uersiculo:


Cerulea indulus sentulata et galbana rasa.

65. Obscurum quoque est quid uestimenti per Birrum amicularem designet ibidem Sanctus: nam plurimas hec uox significationes subiit, ut uidere est apud Cangium in Glossario. Baronius ad annum 261 multa de birro disputat, et num. 44 ait eo humeros  tantum tectos fuisse et brachia: at eo sensu hic sumi uix potest, cum in uita, lib. II, num. 10, narretur, birrum Cesarii arreptum fuisse a Liberio sauciato, uulnerique impositum, quod intelligi non potest de uestimento tam breui. Malim itaque hic per birrum intelligere indumentum lineum, quod uulgo rochetum a uoce Italica rocchetto nominatur. Paulo inferius per pitacium charta uenit intelligenda aut schedula: nam et sensus id innuit, et uocem frequenter ita sumi docet Cangius sepe iam laudatus. Mantus uero, uel mantum, quod num. 63 recurrit, pallium significat. Mabillonius tom. II Annalium, pag. 273, mantos interpretatur Casulas, nec male ibidem, opinor. Mantum fuisse precipuum ornamentum episcoporum obseruat Cangius ad eamdem uocem. Manutergium  est linteum ad manos tergendas in sacris officiis. Demum quid infra designetur per Gariolas non perspicio. Forte uox corrupta est, aut una in duas distracta, ut ueregariolas legi posset, si illa uox meliorem formaret sensum.

66. Scripta S. Cesarii exstant non pauca, at ea omnia enumerare instituti non est mei. De utraque eius Regula scriptisque contra Semipelagianos iam disseruimus. Que insuper ad nos peruenerunt, homilie fere sunt, seu sermones quibus gregem sibi commissum pastor sollicitus egregie pauit ac erudiuit. Casimirus Oudinus, tom. I de Scriptoribus, col. 1345 et seqq., sermones seu homilias enumerat 158, quibus addidit epistolas quatuor. uerum  hec Cesarii opuscula nullibi hactenus in unum collecta sunt: at locis dispersa sunt uariis. Eruditi benedictini in Historia Litteraria Francie, tom. III, a pag. 197 late disputant de scriptis S. Cesarii, enumerant uarios illorum editores, conanturque ostendere quenam certo sint eius homilie, que uero dubie aut supposititie. Ex iis centum et ultra impresse leguntur in Appendice ad tom. u Operum S. Augustini postreme editionis Parisiensis; plurime quoque reperiuntur in Bibliotheca Patrum; at non omnes Cesarii sunt que illi ibidem sunt ascripte. Quasdam edidit uincentius Barralis; alias Baluzius aliique. Consule, lector, si libet, laudatam Historiam Litterariam Francie.

67. Preclara in scriptis suis monita nobis reliquit  S. Cesarius, ex quibus pro exemplo afferre lubet que scripsit ad Oratoriam abbatissam; presertim quod in hisce monitis se ipse pulchre depingat. Edidit ea Holstenius in Codice Regularum part. III, a pag. 19, hunc in modum: »Audi ergo me, dulcissima soror et filia: tu quantumcunque semper in studiis spiritualibus occupari desideras, propter sorores tamen aliquando etiam exteriora tibi erunt negotia dirimenda. Curandum ergo tibi summopere est ut sic temporalia quasi pro tempore agas; at semper tenacius in spiritali deuotione et amore inhereas: ut cum temporalia citius dispensaueris, ad orationem illico uel lectionem, quasi ad matris sinum, recurras. Optare quippe debes ut, abiecta sollicitudine mundi, semper cogites de seruitio Christi, propter  illud quod dicitur: Nemo militans Deo implicat se negotiis secularibus, et cetera.

68. »In omnibus, iuxta Apostolum, temetipsam prebe exemplum bonorum operum; uitaque tua uelut pennatum animal ad alta semper per desiderium euolet, per uerbum resonet, luceat per exemplum. Cum uero ad annuntiandum uerbum Dei te sororibus affectaueris, seu pro utilitate animarum, tenoreque regule constituendo, necessitas incubuerit altercandi, prius cauta consideratione pensa, ut quod ore promis, factis impleas; et quod aliis predicas, operibus prebeas. Scilicet ut in tuis humeris atque ceruicibus prius sentias utrum grauibus aut leuibus oneribus colla sororum onustes. uerbi gratia, si ieiunium super quotidianum, uel abstinentiam extra consuetudinem,  nec non, ut assolet, plus solito in synaxi psalmos placuerit decantare. Prior in ecclesia inuenlaris, postrema exeas. Prima suscipias laborem, posterior soluas, et in quotidiano corporis alimento atque communi cibo par sis his cum quibus pari in mensa uteris consessu, iisdem denique quibus sorores ferculorum saporibus delectare, et equalia uobis cibaria potionesque communes exhibeant discofere uel pincerne: primatumque tuum, quem prior ad mensam tenes, prima ad uirtutem parcimonie uindices: ut abstinentiam, quam lingua predicat, proxime fauces uel uicinus sentiat stomachus: ne forsitan subdite audientes tacitis cogitationibus dicant: O quam pulchre nobis abstinentiam predicat plenus uenter, et contentas nos iubet esse uilissimis cibis ac  poculis, accuratis cibis poculisque refertum guttur et eructans: illa enim de abstinentia predicatio acceptabilis est, quam lurida ieiuniis ora decantant.

69. »Et in his omnibus hoc noueris conuenire, ut angusti callis itinera, per que socias admones gradiendum, prior ipsa gradiaris, omnia que agenda sunt ante factis impleas, ut postmodum ductilis tuba ex percussione perducta rectius erumpas in uocem, propter illud dominicum: Quicunque, inquit, scandalizauerit unum de pusillis istis qui in me credunt, et reliqua. Non sis uestibus ornatior ceteris, sed moribus. Inter cetera cum magna tibi cautela custodiendum est, ut omnes in monasterio, quarum gubernacula tuis equaliter imposuisti ceruicibus, equaliter  diligas; ne unam plus minusue ames; sed cuncta que sunt, in quo possibilitas exstat, equo moderamine disponas, parique moderatione dispenses, ac parem eis caritatem impertias; et non quibuslibet per priuatum amorem, sed cunctis, secundum merita singularum, que sunt necessaria largiaris.

70. »Non que tibi uultu intuituque placuerit, non quam tibi ad oculum cognoueris, uel cuius blandiori obsequio fueris delinita; sed quam amor Christi et religiosior demonstrauerit uita, preponas. Oportet enim te propter quasdam cultrum nonnunquam habere in gutture, cauterium in lingua gestare, uirgam tibi et baculum in manu ferre: ut per cultrum deseces uitia, per cauterium uero ad sanitatem secta reducas, per uirge disciplinam corrigas, per baculum  uero disciplinatam sustentes. Si quando uero cum secularibus ad colloquendum fueris euocata, prius arma frontem tropeo crucis, uexillo Christi pectus ingemina, ut cum sua uirguncula Christus comitari dignetur. Confabulatio uero tua semper sit mixta grauitate atque dulcedine, et tantum loquaris quantum opportunitas flagitauerit rei ac temporis. Si quid uero ab eis petitum fuerit quod prestare deliberas, cum uultu hilari presta; si quid uero prestare non conuenit, petitionem illorum saltem honestate sermonis mollifica.

71. »Nomen tuum plures nouerint, beneficia tua, in quantum preuales, plures sentiant, uultum rari cognoscant. Si quando autem tibi pro necessitate monasterii seorsim fuerit colloquendum, cum duabus  uel certe cum tribus electis sororibus facito, quia opinio bone fame, sicut etiam perfecte uite custodia, tibi necessaria est, et tunc primum despicienda humana detractio, cum Christus in causa est. Omnis quoque actio tua semper sit propter Deum, sermo de Deo, cogitatio in Deum. Et exceptis uitiis, quibus non compassio, sed rectitudo debetur, omnibus te cupio esse compassibilem, omnibus gratam, omnibus te prefectam piam. Ut uidelicet iuxta Paulum sis sancta corpore et spiritu, ipso sponso Domino tuo mentem tuam regente, et uias tuas sanctas disponente; qui uiuit et regnat in secula seculorum. Amen.« Hec ex monitis S. Cesarii speciminis gratia attulisse sufficiat.

 72. Demum concludere placet hunc commentarium epitaphio Sancti, de quo Mabillonius in Annalibus tom. I, pag. 99, docet sequentia: »Eius epitaphium, post euersum a Saracenis ipsius sepulcrum, scripsit Paulus illustris anno Domini 873, indictione Xu, Ranigaudo magistro, ut legitur post epitaphium in ueteri codice Arelatensi, sub hoc titulo, Restauratio sepulcri sancti Cesarii, cui titulo subiicitur epitaphium, longe emendatius quam apud Saxium et alios, in hunc modum:

Cernitur hic uario renouatum marmore tectum
   Patri Cesario, pontificique sacro,
Quod scelerata cohors rabie dextruxit acerba.
   Hanc uirtute Dei sorbuit unda maris.
 Presule Rostagno hac Arelati sede locato,
   Cernuus id Paulus strenue compsit opus.
Cui Christus tribuat celestis premia uite,
    Cetibus angelicis consociauit ouans.
Et nobis, uenerande Pater, miserere precando,
   Diluat ut noster crimina cuncta Deus.



OPUSCULA OMISSA.





OPUSCULUM PRIMUM SIuE EPISTOLA HORMISDAE PAPAE Qua summus ille pontifex uaria a Cesario constituta obfirmat, postulataque annuit.



 Paulinus dilectissimo fratri Cesario Hormisda.

Exsulto in Domino, dilectissime frater, et indesinenter exsulto, ita apud te religiose studium uigere reuerentie, ut indefesse sollicitudinis continuatione peruigiles, quatenus in Ecclesia Dei quidquid ad cultum eius pertinet nouis quoque profectibus augeatur: et de cetero non aliquid satis officio putes, nisi semper adiunxeris. Est tibi fideli cura specialis infixus propositus: et unde amabilis Deo propheta cum diceret, Ego semper in te speraui, Domine, deuotionem hanc sibi non credens suffecisse, subiunxit: Et adiiciam super omnem laudem tuam. Amor uerus non est solitus esse contentus obsequiis, et defectum sui caritas putat, nisi feruor dilectionis exestuet. uideat licet inherentem precordiis fidem, ut secretorum  speculator et cognitor Deus, non tamen dispensationem suam patitur occuli, aut thesaurum suum citra incrementum celari: iubet cultores suos arcanam reuerentiam in aperto producere, et laudem suam personanti exsultatione cantare. Hec ideo, quia in Arelatensi Ecclesia, super clericorum et monachorum excubias consuetas, puellarum quoque Dei nouiter choros instituisse te, directis litteris indicasti, poscens ut in prefato puellarum monasterio a te nuper condito nullam potestatem successores quandoque tui habere penitus permittantur, quatenus sacrate Deo uirgines ab omni inquietudine uel molestia absolute, omnipotenti Deo liberis mentibus ualeant iugiter famulari.

Digna prouidentia sacerdotalibus institutis ad pudicitiam  decantandam Deo corda compungere, et sacro cultui de illis seminibus mysticis fructum uirginitatis offerre. Hoc esse summum uotum suum in illis uoluminibus sacris declarauit Apostolus, dicens: Desponsaui uos uni uiro uirginem castam exhibere  Christo. Quamobrem petitionibus fraternitatis tue libentissime annuentes, apostolica auctoritate firmamus atque decernimus, ut nullus episcoporum successorum quoque tuorum in antedicto monasterio audeat sibi potestatem aliquam penitus uindicare, nisi tantum pro Dei intuitu, pastoralem sollicitudinem gerens, familiam Christi Domini ibidem positam congruis quibusque temporibus  sincero animo cum suis clericis studeat uisitare. Tum deinde equum est ut parili deuotione uterque sexus, locis sibi congruis consistens, Dei gloriam concinat, sicut stabili atque plenissima fide uterque spem redemptionis exspectat.

Quod autem uenditionem ad dilectionem tuam, donationemque in monasterio earumdem puellarum  Dei ante factam, nostra postulas auctoritate roborari, sperans ut ecclesiasticorum alienatio prediorum non presumatur in posterum, nostris interdicta decretis; probamus propositum tuum, et desiderium in tantum fatemur esse laudabile, ut gaudeamus, uobis quoque eadem non licere. Sed non oportuit distrahi quod ecclesie seruituris de ecclesie substantia ratio suadebat prorsus emptione concedi: boni operis fructum decet esse gratuitum; exspectanda est recti studii merces potius quam petenda, ne per utilitatem uenditionis imminuatur remuneratio caritatis. Confirmamus tamen circa monasterium uirginum a uobis uel uenditum, uel donatum, et sub eadem uia alienationem ecclesiasticorum prediorum decretis presentibus exhibemus, quod per sacerdotes omnes  ad caritatis uestre diecesim pertinentes, sub uestra dispositione perferte: equum est enim ut que salubriter ordinantur generaliter obediant. Deus te incolumem custodiat, frater carissime.





OPUSCULUM SECUNDUM siue CONCILIUM [1 2Kb] CARPENTORACTENSE QUOD PRAESIDENTE CAESARIO HABITUM EST.



CONSTITUTIO SANCTORUM EPISCOPORUM Concilii Carpentoractensis, sub die uIII Idus Nouembres, Mauortio u. C. Consule [2 2Kb] , id est, anno Christi 527 [3 1Kb] , Felicis Iu pape 2, Athalarici Italie regis 2, tempore Liberii prefecti.



CANON UNICUS. [a 1Kb] De eo quod parochiis fuerit a Christianis collatum, quantum aut qualiter ab episcopo presumatur.


Licet omnia que ecclesiastica regula precepit obseruari, in multis canonibus contineantur inserta, nascuntur [b 1Kb] tamen cause pro quibus necesse habent sacerdotes Domini, quod ad iustitiam pertinet, secundum disciplinam ecclesiasticam ordinare. Et ideo quia Carpentoracte conuenientes huiusmodi ad nos querela peruenit, quod ea que a quibuscunque fidelibus parochiis conferuntur, ita ab aliquibus episcopis presumantur, ut aut parum, aut prope nichil ecclesiis quibus collata fuerant, relinquatur: hoc nobis iustum et rationabile uisum est, ut si ecclesia ciuitatis eius cui episcopus preest, ita est idonea ut Christo  propitio nichil indigeat, quidquid parochiis fuerit derelictum, clericis qui ipsis parochiis deseruiunt uel  reparationibus ecclesiarum [4 1Kb] rationabiliter dispensetur. Si uero episcopum multas expensas, et minorem substantiam habere constiterit, parochiis quibus largior fuerit collata substantia, hoc tantum quod clericis uel sartis tectis [5 1Kb] rationabiliter sufficiat, reseruetur: quod autem amplius fuerit, propter maiores expensas episcopus ad se debeat reuocare: ita tamen ut nichil de facultatula ipsa, uel de ministerio [6 1Kb] , clerici loci ipsius licentiam habeant minuendi. [c 1Kb] Hoc etiam placuit custodiri, ut sequenti anno in uico uasensi octauo idus Nouembres debeat concilium congregari.



Subscriptiones episcoporum.

Cesarius in Christi nomine episcopus constitutionem  nostram relegi et subscripsi. Not. sub die uIII Idus Nouemb. [d 1Kb] Mauortio u. C. consule.

     Contumeliosus consensi et subscripsi.
    Eucherius peccator consensi et subscripsi.
    Lupercianus peccator consensi et subscripsi.
    Constantius peccator consensi et subscripsi.
    Alethius peccator consensi et subscripsi.
    Iulianus [a 1Kb] consensi et subscripsi.
    Prosper [1 1Kb] peccator consensi et subscripsi.
    uindemialis consensi et subscripsi.
    Porcianus peccator consensi et subscripsi.
    Heraclius peccator consensi et subscripsi.
    Philagrius peccator consensi et subscripsi.
    Uranius peccator consensi et subscripsi.
    Cyprianus peccator consensi et subscripsi.
    Principius peccator consensi et subscripsi.





EPISTOLA SYNODI CARPENTORACTENSIS AD AGReCIUM 2 1Kb] EPISCOPUM ANTIPOLITANUM.


Suspenditur anni spatio a missarum celebratione episcopus, qui ordinationem quamdam contra canones fecerat.

Domino sancto ac uenerabili fratri Agrecio episcopo, Cesarius episcopus et ceteri episcopi in Carpentoractensi synodo congregati.

Licet ad synodum aut per uos aut per personam uicariam debueritis adesse, ut ordinationis tue quam fecisse diceris, in synodali conuentu redderes rationem, ut si recte feceras, absolutus cum caritate Deo propitio remeares; sin certe transgressorem te canonum esse constaret, presenti denuntiatione cognoscereris, ut Deo medio prolata sententia, aut percelleret reum, aut absolueret supplicantem: quia licet  sacerdotibus canones ignorare non liceat, tamen  pene leuior error fuerat, si per ignorantiam deliquisses, quam ut eorum quibus tua 3 1Kb] uel uicarii tui manus subscripserat, canonum transgressor existeres. At nunc uero duplici reatu teneris astrictus, cum non solum contra uenerabilium Patrum, sed etiam contra tua uenisse decreta temere comprobaris. Quapropter hoc communi in Christo deliberatione sanximus, ut quia filium nostrum Protadium statuta canonibus [b 1Kb] per uos inserta, et uos simili sententia constringunt, usque emenso anno missas facere non presumas [4 1Kb] , quia equum est ut quod apud antistites Deo medio statuitur, inuiolabiliter Deo propitio conseruetur. Que enim obseruationis reuerentia a posteris exhibebitur, si ab iis primum lex, a quibus constituta est, uiolatur?

     Cesarius episcopus subscripsi.
    Cyprianus episcopus subscripsi.
    Constantinus episcopus subscripsi.
    Porcianus episcopus subscripsi.
    Gallicanus episcopus subscripsi.
    Alethius episcopus subscripsi.
    Heraclius episcopus subscripsi.
    Principius episcopus subscripsi.
    Contumeliosus episcopus subscripsi.
    Iulianus episcopus subscripsi.
    Philagrius episcopus subscripsi.
    Eucherius [ms., Euchirius] episcopus subscripsi.
    Prosper episcopus subscripsi.
    Uranius [ms., Oranius] episcopus subscripsi.
    Luperianus episcopus subscripsi.
     uindemialis [ms., uindimius] episcopus subscripsi.






uolume back matter






ORDO RERUM QUAE IN HOC TOMO CONTINENTUR.



DIONYSIUS EXIGUUS.

    Notitia ex Caue. 9
    EPISTOLA SYNODICA S. Cyrilli et concilii Alexandrini contra Nestorium, a Dionysio Latine translata. Ibid.
     EPISTOLAE DUAE de ratione Pasche. 19-23
    Prefatio Iustelli in Codicem canonum Ecclesie uniuerse. 29
    CODEX CANONUM ECCLESIAE UNIuERSAE. 39-94
    NOTAE Iustelli in codicem canonum precedentem. 93
     CODEX CANONUM ECCLESIASTICORUM, siue, Codex canonum uetus Ecclesie Romane. 135
    Epistola Hadriani pape ad Carolum Magnum. Ibid.
    Monitum lector. 137
    Testimonia aliquot de Dionysio Exiguo eiusque Latina canonum ecclesiasticorum interpretatione. 139
    Prefatio. Ibid.
    Regule ecclesiastice sanctorum apostolorum, prolate per Clementem Ecclesie Romane pontificem. 141
    Canones Niceni concilii. 147
    Regule Ancyrani concilii. 151
    Regule prolate in synodo Neocesariensi. 155
    Regule Gangrenses, que post Nicenum concilium exposite sunt. 157
    Regule exposite apud Antiochiam in enceniis. 159
    Regule apud Laodiciam exposite. 165
    Regule Constantinopolitane. 169
    Regule promulgate a Chalcedonensi concilio. 171
    Canones synodi Sardicensis. 175
    Canones synodi Carthaginensis. 181
    COLLECTIO DECRETORUM PONTIFICUM ROMANORUM. 224
    Prefatio ad lectorem Ibid.
    Catalogus pontificum Romanorum quorum decreta in hac collectione recensentur. Ibid.
    Dionysii prefatio. 231.---Epistola decretalis pape Siricii. Ibid.---Decreta Innocentii. 237.---Decreta Zozimi. 261. ---Decreta Bonifacii. 263.---Decreta Celestini. 267.---Decreta Leonis. 277.---Decreta Gelasii. 301.---Decreta Anastasii. 311.---Decreta Simplicii. 319.
    APPENDIX ad Collectionem Dionysianam, siue collectio decretorum Romanorum pontificum collectioni Dionysiane addita. 315
    Catalogus Romanorum pontificum quorum decreta in hac collectione recensentur. Ibid.
    Regule Hilarii. Ibid.
    Decreta Symmachi pape. 325
    Decreta Felicis pape. 321
    Alia decreta Symmachi pape. 328
    Synodus Romana anno 501. 333
    Decreta Hormisde pape. 337
    Decreta Gregorii pape iunioris. 341

OPERUM PARS ALTERA.
    Dionysii epistola ad Eugippium in uersionem a se factam libri Gregorii Nysseni de Opificio hominis. 345
    Prefatio S. Gregorii ad Petrum presbyterum. 347
    INTERPRETATIO LIBRI DE OPIFICIO HOMINIS. Ibid.
    CAPUT PRIMUM.---Particularis quedam ratiocinatio de mundo, naturalisque disputatio et clarior expositio de his que prius in hominis formatione facta monstrantur. Ibid.
    CAP. II---Cur nouissimus creaturarum factus sit homo. 350
    CAP. III.---Quod pretiosior omni creatura que uidetur, existat humana conditio. 351
    CAP. Iu.---Quare per omnia imperiosam quamdam potestatem ipsa constructio humana significet. 352
    CAP. u.---Quod homo similitudo probetur imperii. Ibid.
    CAP. uI.---Eunomianorum dogma refellitur. 353
    CAP. uII.---Cur nudus homo in uitam producitur. 354
    CAP. uIII.---Cur hominis rectus sit habitus, et propter quam rationem manus date sunt. De differentiis animarum disputatio. 335
    CAP. IX.---Quod aptissima hominis habitudo ad opus rationis constructa sit. 358
    CAP. X.---Quod per sensus mens operetur. 359
    CAP. XI.---De essentia anime. 361
    CAP. XII.---Inquisitio ubi principale hom nis esse uideatur. Ibid.
    CAP. XIII.---Contemplatio quedam naturalis de materia et natura et mentis inspectione. 364
    CAP. XIu.---De somno et oscitatione, et de somniis ratiocinatio. 365
    CAP. Xu.---Quod unica duntaxat anima sit in corpore humano, triplici potentia constans. 370
    CAP. XuI.---Quod proprie hominis anima rationalis et sit et dicatur. 371
    CAP. XuII.---Enarratio diuini sermonis quo dicitur, Faciamus hominem ad imaginem, etc. 372
    CAP. XuIII.---Quid oporteat respondere eis qui ambigentes inquirunt an peccatum sit procreatio liberorum. 375
    CAP. XIX.---Quod passiones in nobis irrationabiles ex cognatione ipsius nature probentur habere occasiones. 377
    CAP. XX.---Mystica interpretatio eius quod de omni  ligno quod in paradiso erat, homo edere permittebatur. 379
    CAP. XXI.---Que fuerit in paradiso uita, et quale sit lignum quod interdictum est. 380
    CAP. XXII.---Quod resurrectio non tantum ex Scripturarum predicatione quantum ex ipsa rerum necessitate debeat sustineri. 382
    CAP. XXIII.---Aduersus eos qui dicunt: Si bona est resurrectio mortuorum, cur quibusdam temporum circuitionibus sustinetur? 383
    CAP. XXIu.---Quod qui exordium constitutionis mundi fatetur, necessario eius etiam de fine concedat. 385
    CAP. XXIu bis.---De natura celi, quod non sit ex quatuor elementis secundum Aristotelem. 387
    CAP. XXu.---Aduersus eos qui audent asserere ceternam Deo esse materiam. 388
    CAP. XXuI.---Quemadmodum quis etiam ab his qui foris sunt adducatur, ut Scripture docenti de resurrectione debeat credere. 389
    CAP. XXuII.---Quod non sit contra id quod deceat resurrectio mortuorum. 393
    CAP. XXuIII.---Quod possibile sit, in omnia elementa humanis corporibus resolutis, iterum ex communi proprium singulis integrari. 394
    CAP. XXIX.---Contra eos qui dicunt exstare animas ante corpora sua, uel e contrario ante animas corpora formari. 395
    CAP. XXX.---Assertio quod una eademque anime et corporis causa subsistendi esse uideatur. 398
    CAP. XXXI.---Contemplatio quedam medicinalis, potiusque de corporum constructione, paucis absoluitur. 400
    uITA S. PACHOMII a Dionysio latine adornata . 407
    INTERPRETATIO ORATIONIS PROCLI de Deipara . Ibid.
    INTERPRETATIO EPISTOLAE S. PROCLI ad Armenios cum prefatione. Ibid.
    HISTORIA INuENTIONIS CAPITIS S. IOANNIS BAPTISTAE a Dionysio latine translata, prologo premisso. 417
    APPENDIX PRIMA, siue CONCIO in primam, secundam et tertiam inuentionem pretiosi capitis S. precursoris Ioannis Baptiste, a Combefisio latine translata. 433
    APPENDIX ALTERA, siue LAUDATIO Theodori Studite in tertiam inuentionem uenerandi capitis Ioannis Baptiste. 447
    DIONYSII CYCLUS PASCHALIS, precedente ipsius cycli historia, sequentibus autem epistolis Proterii ad Leonem papam, Dionysii ad Bonifacium primicerium notariorum et Bonum secundicerium, necnon Guillelmi Iani ad Hoffmannum. 453

FACUNDUS
    Notitia. 523
    PRO DEFENSIONE TRIUM CAPITULORUM libri duodecim. 527
    LIBER PRIMUS. Ibid.
    CAPUT PRIMUM.---Quod Iustinianus, in confessione fidei sue, unum de Trinitate crucifixum, beatam Mariam uere et proprie matrem Dei, et Christi duas esse naturas recte professus sit. Ibid.
    CAP. II.---Quod Eutychiani sub trium Capitulorum nomine concilium Chalcedonense fraudulenter oppugnent: quibus antequam respondeat, fidei sue confessionem exponit. 532
    CAP. III.---Quod unus de Trinitate passus contra Nestorianos aptius dicatur, quam una de Trinitate persona. Personarum nomen in Trinitate Sabellii causa usurpati ceptum; et de baptismo in nomine Domini Iesu. 534
    CAP. Iu.---Quod beata Maria uere ac proprie sit mater Dei, contra quosdam catholicos et contra Nestorianos. Examinantur Hilarii, Augustini et Leporii presbyteri testimonia. 540
    CAP. u.---Quod Christi due sint nature, non una composita, contra Eutychianos et Semieutychianos. De Iulio papa, et de Cyrillo Alexandrino, quorum scripta obiiciunt aduersarii. 548
    CAP. uI.---Quod Eutychiani unam Christi compositam naturam astruentes Nestorianos adiuuent; et qnod perperam utantur exemplo humane nature ex anima et corpore composite. 555
    LIBER SECUNDUS. 557
    CAPUT PRIMUM.---Quod damnationem trium Capitulorum aduersarii concilii Chalcedonensis conscripserint, et imperatoris titulo prenotarint. Ibid.
    CAP. II.---Quod epistola Ibe, quamuis eam concilium orthodoxam non pronuntiasset, damnari absque concilii reprehensione non possit. 561
    CAP. III.---Quod epistolam Ibe ideo damnarint, quia duas in Christo naturas confitetur. Quo consilio episcoporum  subscriptiones exigant, et cur damnantium communionem ipsi refugiant. 565
    CAP. Iu.---Quod falso damnatam a se iactent epistolam, quia Cyrillum male tractarit, cum acerbius tractatus sit a Gennadio et Isidoro, quos non reprehendunt. 571
    CAP. u.---Quod temere damnetur epistola post examen synodi Chalcedonensis, cuius decretis addi nichil debere Leo papa et episcopi Orientis confirmant. 574
    CAP. uI.---Quod frustra uigilii pape responsum exspectare se dicant, qui a Leonis decessoris sui uestigiis minime recessurus sit. 577
    LIBER TERTIUS. 581
    CAPUT PRIMUM.---Quod Theodori Mopsuesteni scripta cum denotant, synodi Chalcedonensis et Leonis pape iudicium reprehendant. Ibid.
    CAP. II.---Quod Theodorus ut Nestorii doctor accusari nequeat, cum rectam de Christo fidem contra Samosateni et Nestorii errorem teneat; et de symbolo quod Theodori dicebatur. 584
    CAP. III.---Quod Theodorum imperite arguant, quod Christum in passione formidasse et turbatum fuisse dixerit, cum Christus et martyres ad mortem reipsa trepidarint. 589
    CAP. Iu.---Quod Theodorum immerito calumnientur, quasi in expositione historie centurionis Christum purum hominem esse docuerit. 595
    CAP. u. Quod falso Theodorum accusent, quasi personarum Trinitatem cum Sabellio negarit, unamque Patris et Filii et Spiritus sancti personam esse docuerit. 598
    CAP. uI.---Quod Theodorus prophetias de Christo non euacuarit, etsi aliquas interdum etiam moraliter exponat; et quod constanter a Cyrillo laudatus sit. 600
    LIBER QUARTUS. 607
    CAPUT PRIMUM.---Quod Cyrillum sequi non debeant, si Theodorum aliquando culpasse concedatur, cum in iis non sequantur que contra Chrysostomum scripsit. Ibid.
    CAP. II.---Quod in Theodori damnatione Cyrillum sequi non debeant, cum illum in Diodori damnatione merito non sequantur, quem Patres et principes orthodoxi commendant, soli Apolinariste heretici cum Iuliano Apostata uituperant. 610
    CAP. III.---Quod uigilius papa ex itinere scribens, Ibe ac Theodori damnationem improbarit atque emendarit; et quod diuerse prouincie uigilium ne hoc pateretur contestate sint. 623
    CAP. Iu.---Quod contra synodum Chalcedonensem factam esse trium Capitulorum damnationem, ipsi etiam qui consenserunt primates et episcopi Orientis agnouerint: quos redarguit quod imperatori non restiterint. 625
    LIBER QUINTUS. 629
    CAPUT PRIMUM.---Quod epistolam Ibe orthodoxam reuera pronuntiarit synodus Chalcedonensis, falsoque dicant aduersarii ab ea non fuisse susceptam. Ibid.
    CAP. II.---Quod falso dicant Ibam negasse in iudicio episcoporum Photii et Eustachii epistolam illam suam esse. 633
    CAP. III.---Quod falso dicant Theodoretum in concilio Chalcedonensi nisi post damnationem Eutychis atque Dioscori non sedisse, quodque synodi auctoritati non obsit, si in ea sedeant qui ab he esi resipuerunt. 637
    CAP. Iu.---Quod Leo papa non solam definitionem fidei synodi Chalcedonensis, sed omnia eius acta et decreta confirmarit, excepto fastu Anatolii, quem redarguit. Epistole autem Ibe approbationem non exclusit. 644
    CAP. u.---Quod post decreta conciliorum disputare non liceat, nec audiendi sint Eutychiani, si concilii de Ibe epistola definitioni resistant. 651
    LIBER SEXTUS. 655
    CAPUT PRIMUM.---Quod synodus Chalcedonensis epistolam Ibe pronuntians orthodoxam recte iudicarit, et sacre Scripture morem secuta sit, que de multis ex maiore ac meliore parte solet ferre sententiam. Ibid.
    CAP. II.---Quod synodus epistolam Ibe orthodoxam pronuntiarit propter duarum in Christo naturarum confessionem quam continet, non propter falsam de beato Cyrillo suspicionem. 660
    CAP. III.---Quod synodus epistolam Ibe damnare non potuit, quin Cyrillum itidem hereseos damn ret: quodque Cyrillus Nestorio respondens de industria parcius de duarum naturarum discretione locutus sit. 662
    CAP. Iu.---Quod Ibas male de Cyrillo suspicans, non Cyrilli fidem, sed quam Cyrilli esse falso putabat, in epistela sua reprehenderit, et Cyrilli de Christi incarnatione fidem reipsa probarit. 669
    CAP. u.---Quod synodum quominus epistolam Ibe orthodoxam pronuntiaret, morari non debuit falsa illius de Cyrillo suspicio, cum Cyrillum ipsum, quominus Orientalium confessioni subscriberet, par illorum suspicio non retardarit. 673
     LIBER SEPTIMUS. 683
    CAPUT PRIMUM.---Quod Ibas in epistola sua unam Christi uirtutem cum dixit, duas in Christo naturas non negauit, sed un cam personam asseruit. Ibid.
    CAP. II.---Quod ibas dicens Nestorium sine iudicio et inquisitione damnatum, non damnationem eius improbarit, sed hoc tantum quod exspectati non fuerint Orientales. 684
    CAP. III.---Quod Ibas iudicio falli potuerit in Nestorio, sicut Anatolius in Dioscoro, Athanasius in Timotheo, synodus Palestina et Zosimus papa in Pelagio et Celestio. 686
    CAP. Iu.---Quod epistolam Ibe mutilam produxerint, ea omittentes ex quibus constaret Nestorium ab illo excusatum non fuisse. 688
    CAP. u.---Quod falso dicant Ibam a synodo compulsum anathematizare Nestorium; et quod nunquam illi excusationem Nestorii accusatores obiecerint. 691
    CAP. uI.---Quod Ibas de Cyrilli capitulis male suspicatus sit, tanti synodo uisum non fuisse, ut propterea eius epistolam condemnandam censeret. 698
    CAP. uII.---Quod templum et habitans in eo recte dictum sit, et quod propter Theodori laudes condemnari a synodo Ibe epistola non debuit, cum idem a Chrysostomo et a Nazianzeno laudatus sit. 702
    LIBER OCTAuUS. 709
    CAPUT PRIMUM.---Quod Ioannis Antiocheni et Orientalium testimonio antiqui Patres plurimi consona iis scripserint que in Theodoro Mopsuesteno culpantur. Ibid.
    CAP. II.---Quod falso dicatur Proclus Theodori nomen perstrinxisse, cum ex eius scriptis id aperte refellatur. 712
    CAP. III.---Quod synodus Orientis ad Theodosium imperatorem et Theodosius ad syuodum, de non oondemnando Theodoro scripserint. 715
    CAP. Iu.---Quod synodus eadem Orientis ad Cyrillum etiam de non damnando Theodoro scripserit. 718
    CAP. u.---Quod Domnus Antiochenus Theodorum laudet in synodica ad Theodosium imperatorem, et quod iidem omnes Patres doceant mortuis in Ecclesie pace defunctis non esse insultandum. 723
    CAP. uI.---Quod officere Theodoro non debeat, si contra illum postea scripserit Cyrillus, et quod damnari Theodorus sine Diodoro non possit. 729
    CAP. uII.---Quod si suspectus de heresi fuisset Theodorus, eius temporis Patres id minime dissimulassent, et quod illorum potius quam Cyrilli unius de Theodoro sententie credendum sit. 731
    LIBER NONUS. 737
    CAPUT PRIMUM.---Quod ex scriptis Theodori probetur ipsum fuisse catholicum, et unius psalmi XLIu expositione refellantur omnia que contra eius doctrinam obiecta sunt. Ibid.
    CAP. II.---Quod Theodorus uere Christum non hominem tantum sed etiam Deum natura esse fassus sit. 742
    CAP. III.---Quod Theodorus in duabus Christi naturis unicam eius personam agnouerit, alienusque fuerit ab errore tum Iudeorum, tum Manicheorum. 746
    CAP. Iu.---Quod Theodorus ad ostendendam tantum unitatem persone in Christo, non ad confundendas eius naturas, similitudine usus sit hominis ex anima et corpore compositi. 755
    CAP. u.---Quod obscura et ambigua Patrum dicta ex apertis eorum dictis interpretari oporteat, quod propositis aliquot exemplis declarat. 758
    LIBER DECIMUS. 765
    CAPUT PRIMUM.---Quod reprehendenda synodus non sit, quia Theodorum non damnarit, tametsi in eius scriptis quedam sint culpanda: cum fieri potuerit ut eam laterent, uel illa melius interpretanda, aut ab inimicis eius immissa crederentur. Ibid.
    CAP. II.---Quod etsi aliquando errarit, damnari ut hereticus non potuerit, quia pertinax non fuit, cum ultro quedam que notabantur correxerit. 771
    CAP. III.---Quod tametsi Theodorus in quibusdam errasset, laudari ab Iba potuerit propter alia que recte scripsit. 774
    CAP. Iu.---Quod Theodorum synodus, si apud eam accusatus fuisset, damnare post mortem in Ecclesie pace defunctum non debuerit. 777
    CAP. u.---Quod Athanasium nemo damnat propter excusationem quam suscepit Dionysii Alexandrini; et quod multo facilius sit Theodorum defendere. 783
    CAP. uI.---Quod Basilius Gregorii Thaumaturgi, et Hilarius Antiocheni ac Sirmiensis concilii dicta quedam duriora excusarint; et Theodorum eodem modo excusare synodo licuerit, si hoc suscepisset. 787
    CAP. uII.---Quod aduersarii in una damnationis Theodori breui sententia quatuor iu magna uitia incurrerint. 790
    LIBER UNDECIMUS. 793
     CAPUT PRIMUM.---Quod multi Patres antiqui similia dixerint iis que in Theodoro reprehenduntur, atque imprimis Eustathius Antiochenus. Ibid.
    CAP. II.---Quod apud beatum Athanasium quedam reperiantur non minus difficilia his que in Theodoro reprehenduntur. 798
    CAP. III.---Quod Amphilochius Iconiensis similia etiam iis scripserit que in Theodoro reprehenduntur. 802
    CAP. Iu.---Quod in Gregorii libris aduersus Eun mium similia exstent iis que in Theodori libris reprehenduntur. 805
    CAP. u.---Quod apud Ioannem Chrysostomum quedam etiam similia sint iis que in Theodori scriptis reprehenduntur. 809
    CAP. uI.---Quod in sanctis Patribus, si quid errant, excusanda sit intentio, ne heretici credantur. 811
    CAP. uII.---Quod Cyrilli quoque plurima sint Theodori dictis que reprehenduntur similia: quorum decem profert exempla. 816
    LIBER DUODECIMUS. 825
    CAPUT PRIMUM.---Quod hereticum faciat non ignorantia, sed obstinata defensio falsitatis; et quod heretici non statim iudicandi sint qui in aliquibus errauerint. Ibid.
    CAP. II.---Quod retractari non debeant ea que in synodo semel sunt constituta. 833
    CAP. III.---Quod principum sit in causis fidei obedientiam exhibere, non ea sibi usurpare que sunt propria sacerdotum, docet exemplo Marciani et Leonis imperatorum. 838
    CAP. Iu.---Quod Zeno imperator de rebus fidei decernere presumens, Ecclesiam diuturno et graui schismate turbauit. 845
    CAP. u.---Conclusio totius operis, cum parenesi ad Iustinianum ut Theodosii exemplo errorem agnoscat. 849
    Synopsis chronica, precipua queque digerens et illustrans que in trium capitulorum causa contigerunt. 851
    LIBER CONTRA MOCIANUM. 853
    EPISTOLA FIDEI CATHOLICAE in defensione trium capitulorum. 867

FERRANDUS.
    Notitia. 877
    EPISTOLAE ET OPUSCULA. 887
    EPISTOLA PRIMA . 889
    EPIST. II . Ibid.
    EPIST. III .---De duabus in Christo naturis; et quod unus in Trinitate natus passusque dici possit. Ibid.
    EPIST. Iu .---De essentia trinitatis, et de duabus Christi naturis. 908
    EPIST. u .---Quod Dominus noster iehsu Christus sit unus de sancta et indiuidua Trinitate. 910
    EPIST. uI .---Pro epistola Ibe episcopi Edesseni, adeoque pro tribus capitulis concilii Chalcedonensis, aduersus acephalos, 921
    EPIST. uII .---Qualis esse debeat dux religiosus in actibus militaribus, seu de septem regulis innocentie. 928
    BREuIATIO CANONUM. 949
    uITA S. FULGENTII . 961

S. IUSTUS URGELLENSIS,
    Notitia. 961
    EPISTOLA Iusti ad Sergium papam. Ibid.
    EXPLICATIO MYSTICA in Canticum Salomonis. 963

uIuENTIOLUS.
    Notitia. 994
    EPISTOLAE. Ibid.
    EPISTOLA PRIMA . Ibid.
     EPIST. II.---Episcopos prouincie Lugdunensis inuitat ut ad synodum Epaonensem ueniant. Ibid.

TROIANUS.
    EPISTOLA ad Eumerium episcopum, de puero qui an baptizatus esset nesciebat. 995

PONTIANUS.
    EPISTOLA ad Iustinianum imperatorem, de tribus capitulis. Ibid.

S. CAESARIUS.
    Notitia ex Gallandio. 997
    uita S. Cesarii, auctoribus Cypriano, Firmino, et uiuentio episcopis. 1001
    SERMONES plusquam sexaginta S. Cesario ascripti.  1041
    HOMILIAE. Ibid.
    Homilia prima. 1043
    HOMILIA II. Ibid.
    Homilia III. 1047
    Homilia Iu. 1050
    Homilia u. 1052
    Homilia uI. 1036
    Homilia uII. 1059
    Homilia uIII. 1062
    Homilia IX. 1066
    Homilia X. 1067
    Homilia XI. 1069
    Homilia XII. 1072
    Homilia XIII. 1075
    Homilia XIu. Ibid.
    Romilia Xu. 1077
    Homilia XuI. 1078
    Homilia XuII. 1079
    Homilia XuIII. 1081
    Homilia XIX. 1082
    Homilia XX. 1083
    Admonitio Cesarii ad eos qui uxores habentes adulteria committere non erubescunt. 1085
    Homilia XXI. 1088
    Homilie XXII, XXIII, XXIu . 1089
    OPUSCULA ET EPISTOLAE. Ibid.
    DE CANONIBUS OBSERuANDIS seu excerptum ex concilio Arelatensi. Ibid.
    Prefatio Christophori Amadutii ad Bandinium in opusculum sequens. 1091
    OPUSCULUM de uiduitate seruanda. 1094
    REGULA ad monachos, premissa obseruatione critica. 1097
    REGULA ad uirgines, premissis obseruatione critica et Prologo. 1103
    SERMO ad sanctimoniales. 1121
    EPISTOLA ad Cesariam abbatissam eiusque congregationem. 1125
    EPISTOLA altera ad easdem 1128
    EPISTOLA hortatoria ad uirginem Deo dicatam. 1135
    TESTAMENTUM S. Cesarii. 1139
    CANONES concilii Arausicani. 1142
    APPENDIX AD OPERA S. CAESARII. 1151
    Exhortatio ad tenendam caritatem. Ibid.
    Epistola ad quosdam Germanos. 1154
    Opusculum de decem uirginibus. 1160
    Doctrina abbatis Macarii. 1163

RUSTICUS.
    Notitia. 1165
    DISPUTATIO CONTRA ACEPHALOS. 1167

Ante uitam S. CAESARII addendum.
    De S. Cesario Commentarius preuius. 1253

OPUSCULA ADDENDA OPERIBUS S. CAESARII.
    EPISTOLA Hormisde pape ad Cesarium. 1285
    CONCILIUM Carpentoractense Cesario presidente habitum. 1287




FINIS TOMI SEXAGESIMI SEPTIMI.

